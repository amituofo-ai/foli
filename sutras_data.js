const SUTRAS_DATA = {"了解佛法----谛深大师开示.txt": "了解佛法\n标签：了解佛法\n开示子集：谛深大师开示佛法\n2000/06/01\n\n目 录\n第一章 序品\n第二章 什么是佛学\n第三章 末法学佛论\n第一章 序 品\n一、释疑\n现在一提学佛，人们或多或少的将其与迷信联系在一起，或把学佛定性为宗教活动；或将佛法与歪门邪道等同。此乃释迦如来佛法末世所应、之现前因缘；此更显末世众生罪孽深重于佛善法难生敬信。\n人们之所以对佛法疑惑难生信心，因为佛法灭度与佛无关，与众生因缘果报所成的业报缘分有关。佛身为清净法身、圆满报身、无量化身。所谓佛诞生，是众生福报所成大势因缘；所谓佛法灭，是众生罪孽所成大势因缘。\n为什么众生罪业深重会对佛法难生敬信，因为所谓罪业，即是诸业兴起成清净障碍。种种业障因阻碍众生出离苦海，所以称为罪业。是故其业逾深，其障逾大；其障逾大，于无障法逾加远离。如来法是无障善法，是故罪孽深重之人于佛善法难生敬信；是故罪孽深重之人共业之世，诸业兴起，众多罪孽之人，共聚之处善法难兴，佛法步入末世，进而遭灭。所谓佛法灭，是处众生心中出苦道灭，而十方佛法实不曾灭。\n末世道场之中以种种器兴种种音—咒音、律音等等器音以此赞佛。此景看似造音赞佛，实则破坏清净，毁佛戒律，令清净佛法丢失传承逐一断灭。既无佛法传承，业重之人于道场中称佛弟子，虽非善人却被善赞，赞称法师，罪孽之众成善知识，道场之内因善法丢失与恶世等同。如是成就既无佛法传承，也无善知识引导，更无久远劫修行的善法道缘之末世道场。\n末世道场既成，种种邪道如春之卑草，无处不生、无处不有。其中即使有些人真正读颂佛经，亦属盲修瞎练，终因自己所见、所染之种种法得所成知见，判评成疑，落爱见坑。是等人中不乏有以出家身、法用身研藏之众，其虽因业重己无所证，但为业所使成慢心用，对佛法大加解释，令佛藏之义丢失，如是知见修堕落大坑，成就众生无佛法世。\n所以，与佛法有缘之人应了解佛法要略多行修证。否则，于佛法中如童子顽雷应时求灭。\n二、 什么是“迷信”\n“迷”是糊涂， “信”则是认可和接受，所以“迷信”就是糊涂的认可与接受事情的意思。\n1．“迷信”的诞生\n既然“迷信”的根本就是糊涂，要驱除“迷信”就必须知道糊涂是怎么来的。\n比如：吸烟。吸烟的人都知道吸烟对自己有害，可为什么还要吸？按正常推理就两方面的原因，一是吸烟的人不知道吸烟对自己有害，二是神经有毛病。事实上这两方面的原因都不是，那是什么呢？这里面有个根本东西在作怪，就是糊涂（有的人会说他开始吸烟的时候并不知道这东西有害，那样的话就更糊涂，因为连吸烟有害都不知道。）。由于糊涂，吸烟的人知道有害也要吸，久而久之就养成了吸烟的习气，而且慢慢的在吸烟这种问题上与其他的吸烟人形成了一些共识和种种不同的见解。譬如：有的人说吸烟能提神，其实的确如此，吸烟就是能提神你信不信？如果你将吸烟提神当成是对人有好处的事去理解就是“糊涂”。因为吸烟提神是建立在有害前提下的一件本不应该做的事，但是如果不信吸烟提神就是不尊重现实，而不尊重现实也是“糊涂”，其中有的人会为吸烟能提神与你争论不休，为糊涂事去争论不休就更“糊涂”。于是，由吸烟形成的“迷信”就形成了。\n在人类的社会生活中比吸烟更隐迷的诸如此类的、使人类不能逃脱痛苦的“糊涂事业”很多，这些既成的“迷信根本”，占据了人们的生活，是种种“迷信”诞生的基础。\n2．“迷信”中的法\n“糊涂”中的人知道自己糊涂吗？回答是否定的，因为如果他知道自己糊涂的话，他就不是糊涂中人了，糊涂人不认为自己糊涂这是正常现象。\n既已糊涂，在糊涂根本中求事理，以糊涂中的规律为明白，不知道此种明白乃糊涂的理性所成，人们心目中的明白和糊涂就成了一回事，如是造就糊涂法理。由是，众生世界，迷失自性，根本为迷，迷求却苦，却苦造业，集业成罪，逾集逾深，成更大罪苦。\n造就罪苦的过程，乃糊涂成体，体成障碍，为破障碍形成识法，识法为相，法性成理，理为法则，糊涂求明，法理为障，寻求法理，如是深入，造就妄能，成深陷相，深重障碍为深重罪孽，成就众生罪苦世界。所以，令众生糊涂与明白有理有据混淆的魔力，是人们认为至高无上的糊涂中的“法”。所谓识法，乃众生遇到问题，必须去认识问题，这就形成了识法。因为识法在糊涂中是真实的也是有用的，所以，在众生看来是不以人的意志为转移的客观存在，众生也就有理有据的在罪苦中求法而无有出期，此称糊涂法理。\n糊涂法理既成众生世界，法的可知、可用，就令糊涂人有理有据的寻求真理，因此又成就了种种道法，形成了世界上的诸多宗教门派。不管是宗教门派还是科学技术，其根本都是以法为得、以用为真，于是造就种种德相，于是，蜜蜂酿蜜、人造器具、桑蚕吐丝等等等等成器世间，物类充塞应所知量；如来住世，训导众生以舍法为得、以不沾染为离苦之基，于是有求出离苦海者修道。\n众生世界，因糊涂为理，以法为得、以法为用铸成大错。众生以法为理、以法为用去认识世界，掩盖了糊涂本质。众生在法的使用中，因为法的实用性和可知性，就成了意识形态“法化‘糊涂前提’”的过程，众生在认识法和应用法的过程中，在意识形态的形成上，潜移默化的否定了其认识前提的糊涂，人们将糊涂引出的种种问题，坚定的认为其可知、可解、可用。这奠定了六根、六尘的“真实性”，人们认为世界能用法去弄明白，这便成就了人们以法解决问题的信念，于是形成了以法为内容的世界观，法在人们的心中就是至高无上的，所以生成法的糊涂前提就被法的真实性掩盖了。为什么说认识前提是糊涂的？认识前提是清楚明白的话，根本不需要去认识。为什么要去认识，不就是因为糊涂吗？\n因为久远劫以来，众生熏染因缘不同，形成了不同的认识习气，由认识习气成就的认识体性各不相同。\n因缘不同的众生，对种种问题的认识由其各自的认识体性决定，对同一种问题，不同的认识体性有着不同的认识定义。所以人们所要去认识的问题，就是由自身的认识体性界定的，也就是说种种问题就来自自身的认识，但是人们恰恰在对认识的理解上，走反了方向。人们在研究世界的时候，首先考虑的是世界，而并不考虑自己的认识，这就成就了人们认识的糊涂前提，这样一来人们认识的发展就是种种法的积累，也就是由问题生成法，而由法决定人的认识，而问题是由糊涂生成的，所以说对世间法来说，糊涂形成了人的认识和人所认识的法，既然如此人们又怎么能用自己的认识和法去解决糊涂问题呢？所以人们受糊涂的左右而不能自拔。\n有的人会问，如果问题是由明白生的呢？不明白才有问题，要是明白能生问题那就不叫明白了，因为有问题就说明在这个问题上不明白，它又怎么会是明白生的呢？所以明白不会生问题。\n譬如：吸烟就是能提神（在这上面，我们也没有必要去争辩，因为你可以用科学去论证它，你也可以自己实践一下，你可以也用：烟民也有活八九十岁的人去推翻吸烟有害的事实，等等，等等）。吸烟为什么能提神呢？为此人们通过努力找到了吸烟提神的原理，这个原理是真实的，也是有用的，这就诞生了关于吸烟的一种“法”。但是，这个法是诞生在吸烟前提下的，是一种没有吸烟就不可能诞生的“法”。诸如－－搞哲学的人研究它，结论是吸烟的诞生有它的必然规律等；搞经济的人研究它，结论是吸烟对经济有很好的作用等；搞生产的人研究它，结论是怎样的配比、怎样的烟叶、怎样的生产，这烟才最好抽、对人的害处最低等；从医的人研究它，结论是吸烟对人体健康是如何如何的有害，这种害处是如何如何作用的，抽烟是怎样上瘾的以及其他等等的“论证”也都是没有吸烟就不可能诞生的“法”，这些由吸烟带来的一系列法就诞生了。吸烟是糊涂，而这些真实的“法“就是令人糊涂的“迷信”中的法。\n3．解决迷信问题的途径\nA．出世间法与世间法\n解决“迷信”问题最简单、最彻底的办法，就是“明白”过来。怎样才能“明白”过来呢？这就需要一种能令人不糊涂的法，这种令人不糊涂的法就是出世间法。\n比如：吸烟是糊涂，而不吸烟就是明白，那就把烟戒掉嘛，有什么难的？这样一来，由吸烟引起的种种问题也就自然解决，这就是“出世间法”。否则就是把随吸烟而来的种种问题搞得再透，也不能彻底解决吸烟问题，这些把吸烟问题搞透的法就是“世间法”。\n虽然，解决吸烟问题最可行的办法就是令吸烟者不吸，也就是“戒”，可吸烟的人们大都不会直接听劝，因为大部分人的既成“吸烟习气”不是一天两天养成的，可以说已成陋习，如何消灭习气是解决吸烟问题的关键，这就需要找一套破习气的办法，使吸烟的人间接听劝，也就是关于“戒”的“律”，除了“戒律”和令人明白之外的法都不能真正的解决问题。虽然关于吸烟的种种研究也是真正的法，是实实在在的东西，但要用这些法去解除吸烟的习气是不可能的，因为没有吸烟的习气就没有这些“法”的生存，如果说诞生了这些法而没有吸烟的习气，这个论题自然不成立，所以这些“法”既是“无明”，但又真实不虚。这些真实不虚的法就是众生所讲的“科学”。\nB．出世间法的“特征法”\n出世间法特征是：明白自性，灭除障碍，成清净体，有此三得的人称为明心见性，也称开悟，也称成法身佛。对开悟的成就人来说，清净光照世界明了；对开悟者住世成就的救世圣贤来说是灭诸众生业障引众出离；对住世圣贤的弟子修行人来说是持戒舍业离罪恶本随善修道；对罪孽众生来说是不可思议难信、难解难有出期；对执着法相成大得主的邪魔外道来说，诽谤贤圣，断灭佛种无有出期。\n譬如：让猪狗猫狸鱼鳖虾蟹等研究核弹，对于他们来讲都是天方夜谭的事情！对普通人来说，要通过凡夫知见量度、测度佛法，亦复如是，是为甚难。所以，初入佛门的人不要因为自己想不通、不能证得佛法就对佛法妄加推断与评论，这样会断掉自己的彗根与善根在苦难中难有出期。\n善知识们，要让出世间法在世间传承与弘扬，只能依靠佛、法、僧三位一体的慈悲救助，没有再来佛陀布施甘露循循善导，少有人能悟知罪孽根本，众生更无以得法而求出离。对佛来说，只能从善导众生入手，施以戒律，广布甘露。所以，出世间法的传扬特征，是佛、法、僧三宝立相，而以众生罪业识相来看，需要以种种譬喻、善导令其开悟，以获出世间法而出离罪苦。\n有佛住世，以佛为师，佛灭度后，现前无佛以戒为师。何故此说，佛陀出世，大兴慈悲甘露，慈悲甘露称为善导。\n众生由于罪孽熏染极其久远，难以自控，间生信心，又堕疑惑，不得出离。所以善导之后，佛制戒律，令众得出，此称“出世间戒法”，是众生在现前无佛住世的情况下，解决根本问题出离苦海的唯一出路。象吸烟一样，只要不吸烟就什么问题都解决了。吸不吸烟实际上就是转念的事儿，虽然已经养成的习气不好驱除，但我们可以设定既让吸烟者受的了，又能让吸烟者勉强不吸的合适戒律，帮助成习者与陋习做斗争，最后达到不吸烟的目的。所以“戒律”是出世间法的“特征法”。\nC、世间法的特征\n世间法的表象特征：\n解决迷信问题的另一种越搞越麻烦的方法就是－－由吸烟带来的问题出来一个研究一个，然后一个一个用新发现的办法予以解决，新发现的办法又形成了新的研究领域，相对于这些个领域又诞生了更多的问题与方法！最后问题越来越多，法也越来越多。解决“迷信”问题的这一种方法，我们就称之为“世间法”。\n“世间法”的“过程积累”在佛门称之为业！世间法是种种科学门类的总称。人类社会的种种学科门类会随着时间的推移，无休止的、此消彼长的发展堆积下去。因为科学方法的可知、可用，人们也就有诸多理由去执迷不悟，甚至别无选择。所以世间法是佛法灭度的基础！\n世间法时间特征：\n世界的生灭阶段是“世间法”运行过程的具体体现，按佛法分为小劫与大劫。\n一小劫的长度是：以“人体机能”受科学（也就是“世间法”）长期细微改造后，失去“全体性综合机能”而“整体休克”所需要的时间。把这个时间长度分割成多个阶段，其最后阶段中，人的主要生命特征表现为：三岁左右即可生儿育女并且身体矮小、寿命极短；并且，人类整体的身体功能难经大风大浪，对这个阶段中的人来说处处都是威胁，几乎草叶如刀！\n现在，人类已经在大踏步的走向末劫。象许多无端改变自然条件下的人体、动物、植物遗传因素的行为，完全印证了佛所说法！当然，这是不能改变的现实。因为人们已经积业深重，失去了信佛的因缘，佛法在大多数人的心中已被迷信代替而慢慢消退，不久之后必将消失。从因缘看，这只是六道轮回过程中、六道自身演变的一个阶段。\n一大劫的长度主要是部分天道从诞生到破坏所需要的过程间隔。光音天以下的世界灭尽与重生的过程所造就的间隔，就是我们所说的一大劫。这个间隔在天道、人道、地狱饿鬼畜生各道的时间各有定数。\n世间法的根本特征：\n以六根六尘为根，以种种知见为导攀缘求真。世间法源自攀缘心，攀缘心是人们不断进取探索的心性根本。世间法的不断进步，造就着种种社会过程中、众生主体生活方式的变迁与众生体貌特征的变化。\n众生共有八识，第八识是根本识，由一念妄生，因为凡念皆虚妄。六根是众生着业定识成种，于第八识中妄中执妄润育生成种体后，攀缘执着形成众生各自生长的体相，这个体相即为第七识。众生种类分为多界，降生之相更分多门。第七识具有寻业妄性，其寻业为父，生于父本体内成当处种正生性体，生成六根六尘众生本体相种。众生本体相种发芽，根据罪业轻重各行成体降生。有因缘广众，直接随父本受业降生；有因缘广众随父母成体受业降生；有因缘广众于因缘争攀之中，先于父本受业成种，其本体相种再随父本，驱使因缘寻求母本，和合成胎于母体中受业长大随母降生。如是形成胎卵湿化随其所应。生处、生法不同，但生死根本相同，当众生的业种发芽时，六根就会很快以业缘追妄形成第七识相，第七识相攀附相应的业缘，寻求父母随所共诸业缠缚成胎，从而形成不同的众生生长缘分造就不同的众生！\n“世间法”是识知之法，“世间法”在人道是人类的识知之法、在天道是天人的识知之法、在鬼道是恶鬼的识知之法等等。“世间法”的局限性就是认识界限。“世间法”来自世间，为世间人所用，但世间人并不知道世界是怎么来的，其实不知道就是糊涂，在这样一个糊涂前提下，随之而来的一些、人们认为很有道理、很实用的世间法便形成了人与人所能认识的世界。譬如：几百年前，地心说是人类对世界的一种识知之法，现在对同一种法相却有了不同的认识，日心说成了人类对此问题的识知之法，再过一定时期摆在人们面前的世界还会随着时间地推移不停的使人的认识产生变化，几千年后人们会用磁力场定义世界，并用其对世界做种种区分，相对论对牛顿力学的否定就是一个例子，这就是说人们对世界的认识之法是有时空限制的，只要时间在变，这些法就会不断的随着不同的因缘关系以新替旧。这也说明人类在认识上具有不确定性，不确定性就是糊涂性，而“迷信”之本就是糊涂，从这一点看“世间人”哪个不是人在迷途？所以有一些“法”的显现对“迷信”的人们来说犹如飞蛾投火，因为他们糊涂，所以他们也并不知道，他们的工作虽然能满足“迷信”中因“迷信”才有的种种迷惑心理，但是不会真正的解除“迷信”中的“迷信”根本。就象原子能的发现与应用，它给人们带来的善事业与恶事业相比，到现在人们也不会有办法去衡量，因为原子能这种法还没有终结，未来人们还会用它做很多恶事与善事。其实，原子能的最先大规模应用就是杀人，所以人类引以为荣的各种各样的“法”，由于其根源糊涂，即使这种“法”再发达也终归逃不过糊涂的魔掌。原子能这样的科学发明还不怎么可怕，而人类正在搞的基因工程，可以说是人类走向灭亡的开端。由于基因工程的不断发展，由宇宙自然决定的生命，受到了生命本身的逆反抗衡，这种抗衡改变了生命的本质，其实这恰恰是人类衰老的表征，当然这也是不可抗拒的自然规律。因为人类必须争先恐后的在世间法上有所作为，在世间法这种问题上，落后者必定要遭到先进者的欺凌或残害，象旧中国的不幸与侵华日军对中国人的暴行就说明了这个问题。这就叫竞争、这就叫发展、这就叫成长、这就必然走向灭亡。现在人类正处于壮年时期，再过一些年后，人类就会象古马亚人一样，尽管又重新确定了自然的主宰地位，但要改变其逐步走向灭亡的命运已经为时已晚。在一小劫劫末，与人类共存的诸多不同类型的物种都会受到人类的控制而改变其生命本质，最后与人类一同灭亡。因此，世间法的特征是追根究底但没有底，这也是科学家也有信歪门邪道的人的原因。\n对世间法来说就如同在冰上用冰盖大楼，假设水就是糊涂，而水变冰和冰变水则是水的习性，我们称之为水的“习气”。你则是一个不知道冰之本原的设计专家，你呕心沥血鞠躬尽瘁的戮力工作，而且设计上搞得是怎样怎样有道理，研究上搞得怎样怎样的科学之极，你在大楼设计上再明白不过了，你所设计的大楼也因此受到了人们的最高称赞，并且，你的这一切的工作不同于空中楼阁，是实实在在的东西，在冰融化之前，的确是必不可少的，因为这样做会解当务之急。但是，因为冰是由水变成的，冰还会变成水，于是等冰融化了，不仅大楼会不存在，就连大楼里的人也得掉进水里去。这些用冰之法仅能解决的就是解除了人一时之求。所以，世间法的诞生与终结是随世界的变化进行的，这是世间辩证法的根本。而一成不变的“世间法”就是教条主义。\n总之，在人类社会的变化过程中，类似吸烟这样的问题太多了，现在我们尚可说吸烟是习气，而有些问题已经由习气沿化成了习惯，有的习惯对人类的危害性比吸烟要大多少倍，只是人们自己不知道就是了。象“杀、盗、淫”之类的东西与吸烟相比不仅没什么两样，而且，有过之而无不及，这也是人们不知道自己的过去、现在与未来还得找算命的人胡白一番的根本所在，其实自己的命运自己尚不知道还要去问别人，是不是太糊涂？\n4、“迷信”中的痴迷\n现在大部分人已经不知道“迷信”是什么了，既然已经不知道什么是“迷信”，在种种问题面前，也就不辨是非，有时候大家都认为是对的，没准就错了，而且错的不能回头，于是更迷，这也是人们上当受骗的原因。对明白人来说，世界上的一切既清楚又明白，无须一字一句的表达与解释。\n这就象一群瞎子谈色彩，其中有些很聪明的瞎子根据自己的实践提出了关于色彩的见解，因为这种见解很适合于瞎子们的心理，于是瞎子们都认定是有道理的，而且通过他们的实践与推理证明是对的，于是他们很执着；其中有些瞎子讲的是没道理的，通过他们的实践与推理也论证了没道理。但是对明眼人来说，一看便知他们都没道理，因为瞎子本来看不见色彩却妄谈色彩，怎么会有道理呢？由于明眼人说聪明瞎子讲的没有道理，瞎子们便火冒三丈，要与明眼人为真理而斗争。而明眼人虽然很同情他们，却没有办法，只得一声不响地走开，否则就会有性命之忧，于是瞎子们为此庆贺战胜了那个自以为是的“自谓”的明眼人。对瞎子们来说，这是跨时代的真理的胜利，他们的胜利为他们继续虚妄奠定了基础，这就叫糊涂人用糊涂的心态去量度世界会更糊涂。\n现在一提“迷信”好多人就与烧香烧纸、求神拜佛联系在一起，烧香烧纸、求神拜神成了“迷信”的挡箭牌，就连被当成工具书的字典都这样定义。这其中装神弄鬼固然是“迷信”，但它只是“迷信”中的一种，它不是“迷信”的定义，用它来定义迷信会掩盖诸多萌发“迷信”的胚胎，并且导致一些“迷信”活动的合理化，何况拜佛并不是“迷信”。在这种状态下，遇上歪门邪道还会不上当？上了邪门歪道的当而又执着不休的人，就是迷中之迷的“痴迷”人。例如：近期在我国流行的一种自诩为“高级生命”的邪门歪道就是一个很好的例子。它说：信其他的东西都是“迷信”，就信他不是“迷信”，所以信他的人必须与其他的包括宗教在内的所有信仰决裂，然后，一心与他沟通能量，也就是让人们一心迷到他身上，因为他是能量的化身，是永恒的；而且还说人类是他与大猩猩杂交的产物等等。有点佛学知识的人一听就知道他是在胡说八道，而稍有点科学常识的人一听就知道他神经不正常，但是，就这样一些明明的胡说八道甚至侮辱人类的“迷信”问题，有些人也信的五体投地。为什么会是这样呢？原因就是人们不知道什么是“迷信”。同时，由于长期以来，国家对“迷信”问题错误引导，应该被当成精神毒品予以取缔的真实存在的“鬼神通”（因为鬼属恶道，而人是善道，鬼神通是害人的），却被当成骗人的“迷信”问题批判取缔，这样一来在人们遇到“鬼神通”的时候，就感觉“鬼神通”特别神而被征服，并且佩服的五体投地，高级生命恰恰就利用了这一点。所以高级生命说别人都是“迷信”，就他不“迷信”，人们也分辨不清。\n5、“迷信”是骗子行骗的基础\n要解决骗子的问题，首先得知道什么是骗。“骗”是借别人糊涂，也就是不明真相之机，使人得到的回报与希望和情理中应该得到的回报完全不同或相差悬殊的一种承诺，所以，欺骗的来源同样是糊涂。如果人们不糊涂，也就不会被骗，骗局也就没有产生的土壤。\n要形成骗局，必须符合两个基本条件，一、设骗领域的主体构成是“迷信”群体，骗子与被骗人在该领域有着认识上的落差。二、设骗载体必须是被骗人没有接触过的或真实的东西，否则，就构不成骗局。这就如同钓鱼一样，钓鱼者的“鱼饵”，在鱼的认识能力下，必须是可以吃的真实的食物，并且在鱼的认识水平中不知道这食里面还有钩。\n在骗子这个问题上，“法轮功”和“高级生命”都是很好的反面教材，它们一开始先拿一些好多人没有接触过的“东西”让人去啃，等人们认为这是真东西的时候就会慢慢的产生“信心”，岂知这点真东西只不过是一点鬼神通或东拼西凑鹦鹉学舌的“鱼饵”而已，而接下来就是顺应人心理的胡说八道和瞒天过海的“骗”说，学功的人不知道这里面有“请君入瓮”的精神“鱼钩”（有多少人在为“法轮功”出谋划策添枝加叶之后，掉到了有自己一份设计功劳的陷阱里不能自拔？并且越陷越深，最后被害。）他们为什么要骗人呢？说白了，就是为了得名、为了赚钱、甚至为了夺权！当然，如果没有鱼的存在，钓鱼者也不会钓鱼，这是歪门邪道能够生存的社会根源，象现在教课书中对一些名词的本来就糊涂，人们在生活中天天用一些糊涂概念去量度所遇到的问题，这样下去人们遇到歪门邪道怎么会不上当？另外“高级生命”这样的邪门歪道虽然能显一些“鬼神通”（鬼有五种神通），但是，如果他们显了原形，恐怕被迷惑的人见到后会从头到脚的恶心，因为他们长的不仅太难看，而且臭气熏天，只不过是他始终不露原形。他的这些做法吸取了他的祖先们在迷惑人时的经验教训---就是在迷人的过程中不能显出本相，否则不仅不会令人上当受骗还会招致人们的袭击，这也叫狐狸不能露尾巴。其实，“法轮功”与“高级生命”这些玩艺儿，在旧中国比比皆是。\n我们现在用诸多的理论去声讨“法轮功”，就如同人们本来都是烟民，有的人忽然又发明了鸦片，你想用吸烟的道理去说服教育吸毒的人，肯定不会奏效一样，因为这样做不会让人心服口服。其实对上当受骗的人来说，他们所信仰的东西是真是假并不重要，因为他们糊涂，所以不管让他信奉的东西是真是假，他们都会用糊涂的心理去分析，然后，接受适应于糊涂心理的观点，也就是“迷信”。所以管他是真是假，反正都一样了。糊涂是“迷信”的种子，只要你糊涂了，什么事都会让你因“迷信”而上当受骗。但大部分人并不这样去理解，这是为什么？因为象吸烟这样的、诸如个人崇拜、歪门邪道等等的真正“迷信”问题，现在很少有人当成“迷信”去看，形成了种种的习惯旋涡，同时也使人们对一些自己根本就不了解的问题去大胆的用“迷信”定论。\n6、“迷信”是歪门邪道的炽盛空间\n人在“迷信”中都会认为自己不“迷信”，于是“迷信”就成了生活中的不“迷信”，这样一来迷途中人就因为不知道什么是“迷信”而掉到种种“迷信”的天国里自以为是不听人劝，要让他们不“迷信”越来越难，这就给歪门邪道的炽盛创造了条件，歪门邪道在他们的心理上就是正道，歪门邪道生存的空间就形成了，所以歪门邪道的出现是理所当然的事。\n比如：瞎子国中忽然来了一个明眼人，由于瞎子国中的人其社会生活中的种种“习气”已经形成，象“瞎子引路人”，由于其在日常生活中多次领队，他的那套瞎子走路的理论非常受欢迎。所以当明眼人到了瞎子国里与瞎子国王说：我能领着你们走路（瞎子们由于长期看不见，已经对看不到的世界习以为常，不知道有明眼人存在，所以并不把他当成明眼人）。瞎子国王就问明眼人，你把你的领路理论讲给大家听听，看看是不是有道理，明眼人说：我没有领路理论。于是瞎国王就对自己的领路专家们说，你们听－－他什么走路的理论也没有，他说他能领路，我看他是在胡说八道，于是众人异口同声说是胡说八道。但是其中有一些小孩子比较好奇，就靠近那个明眼人并跟他游戏，最后都觉着这个人很神，于是就问他求神术，明眼人说，我教给你们一个最简单的学神办法，那就是把眼治好，有的人相信明眼人的这句话，有的人不相信明眼人的这句话，相信明眼人这句话的一部分人最后眼睛治好了，回到了自己的瞎子国为人治眼，因为他已经睁开了眼睛，知道这是最彻底的解除父老兄弟痛苦的办法，这些睁开眼睛的人在瞎子国里就叫已成就的大德。但是，没有睁开眼睛的人很难相信治好眼后，走路毋须任何理论，所以在瞎子国里相信明眼人的人很少。明眼人觉着他们很是可怜，因为明眼人知道，瞎子们不相信治眼劝说的原因是眼睛瞎的时间太长了，已经不认为自己是瞎子，所以就设法做了一些诸如瞎子行路探测仪一类的东西，并且教他们使用。因为瞎子们看不见，在使用探路仪的时候，便觉着这东西的确很神，于是，很多人慕名而来，为的就是一睹探路仪的神奇，但探路仪毕竟是有限的，能接触到的人还是少数，没有接触过的人就或多或少的有疑心，觉着这东西不可思议，或许是骗人，于是学神通的这部分人也不是很多，由学神通或崇拜神通这类人所组成的群体就是宗教。更有甚者，有的人一听居然有人很神，不用瞎子专家的理论就能走路，于是他回去挖空心思的研究了好长时间，最后根据道听途说的素材，根据瞎子们的习气，胡编八造的，搞了一些虽然不真实，但是与习气相通的、可以让瞎子们很容易接受的东西，再借助一些小伎俩（象用神通写字就属这类），反正瞎子们看不见，瞎子们一听有道理，便交钱学法，因为他的这些说法特别适应瞎子们的心理，就搞的特别轰动，这类为骗钱财而误人子弟的说教就是邪门骗术。\n糊涂群体就象瞎子国一样，是生成种种歪门邪道的空间，在瞎子国里真正的正道是将眼睛治好，而诸如仪器了、引路了等等的法均不正道，那些捕风捉影的东西连歪门邪道的水平都没有，充其量称之为骗术。\n解决歪门邪道的问题就得从消除其生存空间着手，其生存空间事实上就是由糊涂生出来的世界。\n7、出世间法中的糊涂人\n佛学是专门为治糊涂病才诞生的，不过就连一部分学佛的人由于种种原因也对佛学知之甚少，这部分人就是出世间法中的糊涂人。为什么这么说，因为我们接触的出家人中，有一些很“迷信”，这是由于这部分出家人也没有明白佛经讲的真实意思，就是说也没证得佛法，在这种前提下讲经说法，是根据自己对佛经的理解、按自己的想法为人解说。这样做就如同“瞎子摸象”，他们虽然用性命担保他们说的没错，尽管他们在力所能及的范围内，按他们各自认识问题的方法与角度说得的确是心里实话，但是，我们不管听信他们其中的任何一位的这种实话，这“大象”就成了五花八门的东西，最终什么也不是。不过，就是这样的佛门弟子，也不可能入歪门邪道（除了不持戒的出家人，不持戒的出家人是波旬为搅乱道场派的人，就是这样的人也悟则无究，不悟则究，如果有一天他持戒了，照样慢慢成就）。因为其“迷信”之本受到了戒的限制，假以时日必能“明白”。\n譬如：在戒烟小组里的人，因为法律的限制使他们都不吸烟（偷着吸烟的人除外）。他们中有的人即使没搞明白吸烟的人是怎样染上吸烟的习气，也没搞透吸烟为什么有害，他也不可能讲透令吸烟者不吸烟的道理，自然他就没有能力说服吸烟的人改掉习气，但是因为他们是明白事中的糊涂人，他们不管是因为法律不允许，还是因为本来就不吸烟，最终的结局是没吸过烟，到头来要退出“吸烟界”这堆乱麻的时候很容易，放下就成，而那些染上烟瘾又没戒掉的人，却难说再见。\n8、要了解佛文化\n没接触过佛法的人，切勿谈论有着几千年文化底蕴的佛法。归依佛门，剃度出家精进修持，因缘具足或得少分，何况以讹传讹，演义妄编以为佛法。此等罪人，实为梦中求食，锇之不却、却以虚食之，愚痴之辈也。更有世间罪人动则以高僧大德自居，大兴笔墨，愚弄诓骗广大信众，用己之知见造伪丛林，甚至用道听途说、曲解妄谈去评论定义佛学，连瞎子摸象都不如。因为瞎子虽妄，话语为真，而他们说的根本就是没有根据的瞎说八道，对他们定义的话，至多是又瞎又痴的痴人说象。\n中国是一个以佛文化引以为荣的国家，每个人都应了解一点真正的佛法常识。\n第二章 什么是佛学\n什么是佛学？佛学是使人不糊涂之后，获得清净本体，从而出离罪苦的学问，其学问内涵是令众生出离苦海的智慧。所以，佛学是以使人不糊涂为体的智慧住相。佛是断灭了一切糊涂根本的彻悟者，是彻底明白没有障碍的无上尊，我们所见到的佛之经典---佛经，是佛为破灭众生障碍令众生离苦、所示现的智慧传承。佛的智慧，能令众生获佛智慧、能令众生成佛智慧、能令众生成佛。佛这个字是梵语，翻译过来是“彻底明白”和“大彻大悟”。虽然，大彻大悟这句话谁都会说，但对想成佛的人来说，要印证非常不易。对想丰富自己知识的人来说，研究研究之后，就会因为自己的知见解析、而“比较简单”的落于大坑；对想骗人的歪门邪道来说，鹦鹉学舌或用自己的执见解说而坑人害己直接堕落，这种人于罪苦道难有出期。\n1、什么是信\n“信”是认可和接受，由于“信”并没有正邪之分，也就是说“信”不具判断力，一个人要信仰一种东西，有可能信正了，也有可能信歪了。所以，要保证自己的信仰不出差错，必须对一些道法进行印证，只有这样才能有一双明亮的眼睛，这双眼睛就是自己印证之后的智慧之眼。\n2、什么是佛教\n什么是佛教？佛教是怎样形成的？按现在人们对宗教的定义理解，佛教是不了解佛学的人对佛门的错位定义，由于这种定义的广泛传播，久而久之就形成了今天的佛教。正确地讲，由学佛的人为学佛组成的体系，应称之为佛学研究会或佛学学院等，也就是说将其定性为一种宗教、本身就偏离佛学的本体。\n佛法是佛令众生出离苦海的慈悲甘露，不是教化、而是度化。度不是教，是根据各自不同的因缘，对症转化，以令罪孽众得以出离苦海。所以佛法不是教育，若有人当以水得度，则佛法是水；若有人当以食得度，佛法是食；若有人当以船得度，佛法是船；若有人当以桥得度，佛法是桥；若有人当以教育得度，佛法是教育；若有人当以种种得度，佛法是种种。不以有因教育得度者，即说佛法是教育。譬如有人因摔了一跟头而得开悟出离苦海，能以摔跟头而令众生修学开悟？此为因缘，佛门人亦不以此案之理广为传说，若以理传说，落于法相而遭堕落。\n佛法乃诸多得体应相，教育为凡夫习气驯化法，佛门之人不以教育为体，若以教育为体即落魔道。是故，说佛法是教育，是着相说、立相说、愚痴说。\n3、什么是学佛\n第一、持戒是学佛的基础\n什么是学佛？怎样做称得上学佛？因为佛学是使人不糊涂、最后破灭障碍出离罪苦的学问，而糊涂人尚在糊涂之中，怎么会明白呢？这就要有强制措施，这个强制措施就是戒律，只有持戒修行，才能证得佛法。所以，简单地说，学佛首先要受戒并持戒，如果有人不持戒以为能证得佛法，就如同不吃饭以为能饱的凡夫一样愚昧。他这是在与救他的人作对、也是与出离苦海作对，所以，肯定不会明白，不明白又怎么能解除糊涂呢？因此，如果有人不持戒律说能成佛，就如同有人正在海里游却说自己是在岸上走一样。戒律事实上就是不让大家吸烟，从而不受吸烟之害，而不持戒，就如同吸烟的人说自己不受吸烟之害一样。所以要学佛首先要持戒，否则肯定不成就。\n第二、未经讲解过的佛的原经是入正法的基础\n佛经是学佛的课本，学佛要认真的参阅佛亲口所宣的经，也就是佛的原经，只有这样才能不偏离正法，获得出离六道的智慧。这就象小孩上学的课本一样，老师讲的东西固然重要，它可以启迪学生理解课本的内容，但不能作为课本，如果把老师讲的东西印成课本，科学就成了五花八门的东西，最后误人子弟。有些人把一些所谓法师讲的东西印成书到处散发，这些法师本身就不是证得佛法的人，他们如果不按佛说的去说，这就是让人们将“师说”当学佛的课本，也就是“佛说”去学习，这样下去不仅有的人会受误导，而且，佛法也会因此加速灭度。所以这样做不仅没有功德，而且还有罪业。\n第三、要多行善布施，皈依佛、法、僧三宝弘法利生，并且要会结善缘，只有这样才能消除出离六道的障碍。\n什么是会结善缘？遇善弘法、遇恶转善是会结善缘。什么是善布施？善布施是指你所做工作的结果能令受惠人产生向善心理，并且使受惠人做事由恶转善的一种因业。一个人参学佛经能解如来真实之意，这个人就是修行道上的明眼人，而看佛经不解如来真实之意，这个人就是修行道上的盲人；一个人以佛经做法宝行道，这个法宝就是骏马，而如果一个人用自己对佛经的理解或者用吹捧造就的大师们讲的东西做法宝行道，这个法宝就是瞎马；一个人遇到的人都具善根，这个人就是在白天，而一个人遇到的人善恶不分，这个人就是晚上。如果不会结善缘、不能遇恶转善的去救人，就如同盲人骑瞎马，夜半去救人，在这种情况下如果没有遇恶转善的本领，恐怕让恶人把你的瞎马抢走，从而如虎添翼的害人、害己也并非不可能。为什么这么说，因为恶人得到瞎马以后，恶人也是瞎子，又是在晚上，没有人指路，所以他骑着马横冲直撞的害了许多人，最后自己也逃不过掉到山涧里摔死的厄运。象广东省的一起印假钞票案的主犯，他供着阿弥陀佛圣像，是念佛法门的弟子，电视台的记者采访他，问他供佛干什么，他回答说让佛保佑他别让警察逮着，这段采访上了中央电视台的焦点访谈（二零零零年六月上旬），一下子让好多人对佛门有了成见，这一下子断了多少人的佛缘？是谁给他的佛像？更有甚者，“法轮功”是从谁那儿接触的“转法轮”这个词汇？是谁与他结的缘？法轮功一下子断了多少人的善根？与他结缘的那个人，一辈子至多能活三万六千天，他能结三万六千个缘吗？而这其中就有“法轮功”的创办者！一个“法轮功”一下子断掉了几亿人的慧根与善根，他负得起这个责任吗？下地狱都不足以平他的罪。这些人的问题出在哪儿？原因就是不会结善缘、不会遇恶转善，为什么不会结善缘、不会遇恶转善？因为妄想执着故不得智慧；因为于善法不生敬信故广遭罪业；因罪孽深重故自行堕落难求出期。是故其自己难信难解佛之言语生疑兴谤获大罪孽；妄解妄说佛之经书自以为得不能解脱。\n4、对学佛的定义\n佛法是指为救度众生，十方诸佛所作的离苦印引导，佛法含种种体、种种门。学佛出离苦海之用相说，入佛门众生，不以学为要，乃以持戒参禅修得出离苦海称为学佛。\n释迦牟尼佛是无量无边无数佛中的一尊，是在我们娑婆世界现前成佛，救度众生的无上之尊—天人师、佛、世尊。用凡夫的话说，释迦牟尼是彻底明白了的“人”，是智慧圆满的“人”（只有觉行圆满才能智慧圆满），也称之为大彻大悟的“人”。彻的什么？悟的什么？简单地说，觉行圆满为大、假破归净净光普照为彻、破假为智、智慧圆满为悟。我们这个世界上学佛的人称释迦牟尼佛为佛祖，他是引导众生出离苦海的导师，并不是被崇拜的教主，因为如来虽然给众生的，是能令众生彻底明白，从而破灭障碍出离苦海的智慧，但是如果众生于佛陀不生敬信，佛给了你出苦海的金钥匙，你不要，是不能出离苦海的。所以，主宰众生出离苦海的人是众生自己。罪孽深重的妄识众生，相缠为业，自己恼乱自性，造就世界，铸成罪苦。佛陀慈悲，告之受罪原委，并以智慧示现引度，令其得以出离，若罪众不信，执迷不悟，以造就罪孽为求，说能出离，实在是糊涂。所以，释迦牟尼佛再三的告诫学佛的人如果把佛作为主宰者即为谤佛！所以，所有众生的命运都是自己决定；所以，每个人不同的遭遇，都是自己种下的种子所致；所以，不管是谁，只要敬信佛法不再做因，一心向善的去修行都能成佛。诸佛虽然已经彻悟成佛，但还有许多人依然处在糊涂之中，他们依然在摸索中受尽种种苦难，佛陀留下用清净心昭示的、能让想成佛的人成佛的智慧，给众生以出离苦海的捷径，因此佛门称佛经为“方便”，也称波罗蜜。在佛门里， “佛”这个名字是为度脱广大众生所设的名相“方便”，佛门说佛是人天教主，实际上是以引导为内涵的语言托词，是引导众生出离苦海的方式。\n佛门不贬低任何人，众生皆具佛性。\n佛门不贬低任何人，众生皆具佛性，哪怕苍蝇、蚊子、猪狗、猫鼠等等等等都具佛性，这是成佛的人印证了的。既然人人都具佛性，那为什么不能成佛？因为众生用心有误，成佛是破灭障碍后的果报。对利根人来说转念即是，对习气深重的人来说可不是那么简单。什么叫“转念即是”？这就如同不吸烟的人与吸烟的人之关系一样，对不吸烟的人来说，要不受吸烟之害只要不吸烟就成，而对吸烟者来说，就是因吸烟得病住进了医院他也照样有一大堆的理由。其实，吸烟的人在不吸烟这个问题上与不吸烟的人是平等的，因为只要不吸烟大家都一样。事实上，明白就是佛,而糊涂就是众生，在成佛的问题上人人平等，只是由于习气的轻重，决定了人们转念有易与难的差别而已，对习气深重的糊涂人来讲要转念就太难了。\n佛门以掌握破灭根本障碍的智慧为学习\n佛学是令人不糊涂的学问，怎么能不糊涂？就得有令自己不糊涂的智慧才能使自己不糊涂，学佛就是设法获得使自己不糊涂的智慧。佛学是智慧，那科学是什么？佛学是没有问题的智慧，现代科学是理解问题的智慧。所以我们现代科学所讲的智慧只是一定范围内的“识知之法”的表现，这种识知之法是科学的工具，没有工具怎么搞科学？虽然这种所谓的“智慧”在佛门称为心外法慧，并称之为“世间法”，但是“世间法”也是真东西、是真实的学问，而佛法对学佛之人的要求首先要真，然后才能学佛，进而出离世间的苦海。\n佛学是获得清净心的行道之法，科学则是攀缘心的行道之法，二者正好相反。所以，科学是佛法的最大道障。尽管科学是出离苦海的人最大的道障，但是,对于不学佛的人来说，科学是必须学的。这就如同抽烟的人一样，既然是抽烟得了病，又戒不了烟，还要抽下去，不吃药怎么能行？\n所以，学佛的人如果是在家居士，只要别执着到科学上去，除了参经之外，应该学点科学以为己用，这也是随众生缘。因为科学是众生用相之本，是众生轮回过程中的福报相。学佛之人一进门就得受五戒，这五戒中有一条是：不妄。不妄的意思就是以真为本，“假”一点都是“妄”。没成就之前，自己不能从根本上解决问题，以科学为用不仅可以临时解决生存问题，也能帮助自己不被邪门歪道俘虏。实际上，从圆满报身来看，世间法也是佛法，但世间法并不等于“佛法”。这就如同2＋2＝4，而4并不就是2＋2一样，因为1＋3也同样等4。为什么现在的不少邪门歪道中，有的打着佛门的旗号，有的打着科学的旗号？就是因为佛学与科学都是真实的学问，他们假借佛学、科学能麻痹人们的警惕性，以便听信他们的花言巧语和胡言乱语，然后上当受骗使他们获取利益或满足私心。\n佛门讲究印证\n什么是印证？印证是指学佛的人在精进途中不仅要证明自己每一步所得的正确性（这其中包括其他不同层次、不同情况的多方面的证明），而且还要印，印则是成佛的人对照一下你的所成，加上印之后的证明就是佛学讲的印证。\n所以佛门讲的印证与实践证明有差别，象牛顿的物理学定律在当时对人类来说，只是一定范围内的实践证明（识证），而不是无界定范畴的印证，因为在量子力学中牛顿定律就是错了。现代科学中的规律，在佛学中称之为攀缘“法”。牛顿力学中的力与一定质量的物体是因，相互作用是缘，受力作用的物体所遵循的规律是果，随着这种因缘的了结，这种法就会失去作用。\n佛学的这几个特征，也是用来辨别真假佛门弟子和许多邪门歪道的法宝。\n5、佛学与科学\n佛学是从众生的根本上解决问题的清净心表征的智慧，是为度众生之名相用词，是关于众生如何破灭障碍出离六道的出世间法，不是学问，所谓学问乃用相说。佛门中人不以学问而概论之，若以学问而概论之，即落法道名相而成堕落。\n科学是遇到问题才解决的认识，是攀缘心表征的世间法，也称为修行道障。从佛法上说，科学是攀缘心的体现，是人们丢失清净心的依止，科学的发展是末法的表征，是佛法灭度的缘起！但是，从众生这里说，科学是其生存的根本！\n尽管科学是障道法，但它是法，是人们得以生存的规则，也称之为众生生存必须的世间法，所以，我们称之为外道。外道与邪道有根本不同，外道以助人之法为要，邪道以欺人之法为要。\nA、譬如：现在计算机信息时代在给了人们生活上方便快捷的同时，更加降低了人们对佛法的信心，即使是在佛门，也有相当一部分由于罪孽深重不能证得佛法的人，而因此丧失了对佛法的信心。这彻底掩盖了人们自性上的问题所在，使佛法加速了灭度。即使是再明显、再明白的摆在面前的道理，人们也并不能接受生信！象人们在没有计算机的时候，根本就不可能想到信息与数字的概念，更不用说庞大的软硬件所形成的生产、生活体系了。这个已经占据了整个人类生活世界一大部分的计算机是从无到有的最有力的证明。软件只不过是数字游戏，如果将电一关不是什么都没有么？这些从无到有的东西不是诞生障碍是什么？\n人们玩的计算机游戏时，几乎可以整日整夜的玩。如果将计算机开关关掉，这个让人们不能自拔的游戏有么？没有！那他怎么能让很多人认为它真实的存在呢？这叫意障！关于游戏的种种科学道理不是在造就障碍？\nB、譬如：\n十五世纪初，由于世界上诸多令人信服的科学家、神学家、宗教家们以自己绝对把握的论定，否认了哥白尼的日心说，并且，哥白尼在与绝大多数人的论断之争中，终因寡不敌众最后被自己热爱着的世界迫害，当时赞成杀害哥白尼的成千上万的人中，人们都认为自己是完全正确的，因为有铁的事实－－太阳看起来那么小，而且眼睁睁看着它每天都从东到西的走；另有人则完全是随波逐流，因为在他们的心理上，那么多人都振振有词，还会有错？宗教界说上帝创造了世界，上帝说先造的世界，后造的光，所以太阳肯定绕着地球转。1543年，哥白尼在这种寡不敌众的较量中，含恨辞世。我们借鉴这种很现实、简单的问题去认识自己的话，我们是否也同样犯有固执己见的毛病？你现在知道当时哥白尼的问题是怎么回事了，你就说当时的人愚昧无知，其实当时的人都认为自己是对的，而且，反对哥白尼就是维护真理、维护神圣的宗教。所以现在我们认为自己对的问题也不一定真正的对或永远的正确，其实这还不是最愚蠢的问题，因为象哥白尼日心说那样的科学问题毕竟可以用现实来证明，毕竟可以在历史中平反，而最愚蠢的问题则是我们现在有些人去信一些根本就没有办法用实践证明的欺人之法，象“法轮功”、“高级生命”、“观音法门”以及未来种种邪道等等等等的东西，并且很固执。\n6、什么是魔\n种种执着都是着魔，所以，只要令人执着的法就是邪魔外道法。佛法是种种不执着，这叫离一切相。\n种种魔法的显现有善也有恶。诸善奉行诸恶不为入扬善门就是“正”，善恶不分入欺诓门是“邪”，而用法行恶就是“魔”。魔乃诸业所成，因受异己知见而成共识，因成共识而获神通。神通本于业障，也就是说神通是业。对佛门来说，神通救象语言文字一样，可以用来救众。若不用于救众，是大罪孽，皈依神通的人，实际已入堕落门。对于神通，信之即有，认之即真，归依之人，受神通报很难得出，这叫着魔。“天主教”、“基督教”、“法论功”、“藏密”等等，都是以神通为要，令众归依。魔王都有接受者能认可的神通，他可以利用神通令归依他的人叹服而更相信他，以便使那些不知对错的人深信不疑（即着魔）成为魔民。所有的外道典籍，都有所求，都不彻底。所有邪道，都以一定的方式（包括神通、口中讲善）掩盖自己的根本目的，否则，他就达不到满足自己私心的目的。这就如同钓鱼者与鱼的关系，钓鱼者的心理就是要让鱼知道他是在喂鱼，或者是让鱼感觉到他放在海里的东西是好吃的食物而上当，他们搞了一些鱼最爱吃的东西，并且还要包装一下，鱼儿们自己也觉着很聪明，他们在吞食之前认真地观察一下这食物是不是真的，一看是真的或误认为是真的才一口吞掉，可是谁成想那食物虽然是真的，但是里面的钩却是专门要他命的？于是鱼就上当受骗了，也因此步入了死亡之门。所以歪门邪道的特征就是：看着他真有玩艺，其实他另有所图，否则，人们怎么能上当受骗？邪门歪道的神通也仅仅就是点“鱼饵”。\n佛门不以神通令众叹服，佛门神通，为引众出离苦海之一微尘法，当用则用，不当用不用。众生修行过程，有诸多罪、诸多苦，佛门仅以神通为消灾灭苦后能得度众消灾、灭苦令其出离，不以神通令众痴迷。所以，佛门大德无有以神通示众者。\n歪门邪道的特点大同小异。有的人用神通做鱼饵来蒙人上当（其实，鬼就有五种神通），有的假扮一个与人们深恶痛绝的东西完全不同的面目，引起人们的兴趣后，令人们走进他的迷宫里任他宰割，也有的人这些招都用上了。高级生命就是口口声声地说信他的人不能迷信，进而都迷到他上面去的一种邪门歪道。邪门歪道一般都有贬低别人抬高自己的特征，而且，别人都是错的就他是对的，追随他就能得救，甚至于他们都自诩是主宰一切的、永恒的等等。其实，只要主宰一切就说明只有他说了算，只要世界上有一个人不信他，都不能称为主宰，否则，就不叫主宰一切了。事实上不管什么样的教派都有人不信，所以，其中说能主宰世界的人，肯定是邪说。只从这一点讲，凡是说自己主宰一切的人，均属邪魔。因为如果他真能主宰你的话，他吃饭你怎么不饱呢？有的人说他是永恒，这就更容易辨别，因为永恒的意思是：什么时候都有他，不管是他的现在还是他的以前，他都应该以不变的状态存在着，可是生他之前有没有他？这怎么能叫永恒呢？如果生他之前就有他的话，就不存在生的问题，而他却生下来了，他说他是永恒就成了胡说八道。同时，永恒只要让人知道，就不是永恒了，因为永恒中不存在生灭，而让人知道本身就具有生灭，如果让人知道不存在生灭问题，那就不存在让人知道的问题，因为人们知道之前是不知道，生“知道”之前没有“知道”的话，他就不是永恒。有人自欺欺人的说他生下来以后经过修炼变成永恒了，事实上永恒不存在生死的问题，永恒如果能变成的话，就失去永恒的意义，因为永恒不存在变的问题，变化与永恒正好是反意词，是一对截然相反的东西。原来他还是要说他是主宰一切的神，那么人应该一生下来就知道永恒的主宰者，因为他主宰着世界，包括人没下生的时候和下生的时候他都应该说了算，否则就不叫永恒和主宰，所以人还没生的时候就应该打上认识并且喊他一声的烙印，而为什么有绝大部分的人不相信他呢？哪怕有一个不信他就说明他没有主宰世界的能力，所以自诩是世界的主宰者纯属骗人。\n佛门不搞崇拜为什么烧香磕头？这就要从佛门的礼节与律仪谈起了。磕头在佛门称为接足礼，也称顶礼，是佛门的礼节。这与现代人敬礼的用处是没有区别的，接足礼是佛门最大的礼节，通常的礼节只两手一合食指相对打个问讯礼就行，这比我们尘世的点头哈腰简单而又不费精神的多。顶礼这种礼节除了表示学佛的人真诚求师学习这个简单的含义外，还有表示师徒双方同意传承的意义，还是师父传承给徒弟的传道仪式，而且还有更深层次的用途，这种仪式不仅没有铺张浪费而且省事的很，比现代人为一些大事举行的仪式简单省事的多。关于烧香这个问题，事实上与六道众生的种种习业、种种生存之道有关，严净毗尼，入于禅定自知是等由来。把佛门的烧香与通常普通人烧香烧纸求神求鬼的“迷信”活动联系起来实际上是一个错误，因为佛门的香火并不是“迷信”。\n第三章 末法学佛论\n什么是末法？末法就是众生因贪、嗔、痴、慢心执着而成的种种贪、嗔、痴、慢相、用此心、此相去念佛、论经。\n末法时代的表征，是诸多的大师为适应于时代人心理特征，去有执见的对佛经予以解释，然后，过了几百年再诞生一些大师，对以前大师们的杰作，用自己的执见顺应潮流的予以讲解，这样一来佛的经典就会逐一泯灭。与此同时因为佛法衰落，诸多围绕着佛法举起的歪门邪道，也就因为其适应于人们的心理特征，堂而皇之的被当代的人所接受，因此人们也就难以分清佛法与歪门邪道了。\n末法时代如何入佛门修行？最重要的问题是要受戒并能持戒然后深入经藏，以经为指，以印证佛法为修行，其身要亲近清净善知识，以净为本。而且，绝对不能有贪、嗔、痴、慢之心，丝毫不得有杀、盗、淫之念。一定要以慈悲为己任。\n了解佛法，是以劝导为体，对因不了解佛法而对佛法有偏见、偏执之人作的一些常识性解释。\n因此善本结缘之善者，譬如：一些该上学的孩子没有报名上学，上过学的人知道了上学的重要，以怜悯心到他们家里以种种事、种种理、种种法劝导他们上学一样，对听了劝说上学读书获利去的人，是善导劝说；对不听劝说之人，亦为善导劝说，因虽其因种种疑、种种因、种种罪思罪想没能上学，但于未来际，当其看到上学善人获得极大利益，就会决心令自己之后代，不履覆辙，不象自己愚昧罪孽不去上学，而且自己亦将尽己所能去学习，此称令众生心、令众生信。\n我做劝导亦复如是，为令众于佛善法生心，为令众于佛善法生信，此亦称为布施佛种。\n各位有缘善者，入于佛门，是如来所寄，是众生出离苦海之唯一一门，释迦牟尼佛留下浩瀚经书，能给有缘善者以无边智慧、无边福报，也能令所有入门之人，从此脱离种种苦缚，最后成佛。\n南无常住十方佛、南无常住十方法、南无常住十方僧、南无本师释迦牟尼佛、南无大悲观世音菩萨、南无大愿地藏王菩萨、南无大势至菩萨、南无大智文殊师利菩萨、南无大行普贤菩萨、南无清净大海众菩萨、南无护法韦驮尊天菩萨。\n", "地藏菩萨本愿经.txt": "【开经偈】\n无上甚深微妙法 百千万劫难遭遇 我今见闻得受持 愿解如来真实义\n\n【地藏菩萨本愿经】\n  唐 实叉难陀译   \n\n地藏菩萨本愿经卷上\n唐于阗国三藏沙门实叉难陀译\n忉利天宫神通品第一\n　　如是我闻。一时佛在忉利天。为母说法。尔时十方无量世界不可说不可说一切诸佛。及大菩萨摩诃萨。皆来集会。赞叹释迦牟尼佛。能于五浊恶世。现不可思议大智慧神通之力。调伏刚强众生知苦乐法。各遣侍者问讯世尊。是时如来含笑。放百千万亿大光明云。所谓大圆满光明云。大慈悲光明云。大智慧光明云。大般若光明云。大三昧光明云。大吉祥光明云。大福德光明云。大功德光明云。大归依光明云。大赞叹光明云。放如是等不可说光明云已。又出种种微妙之音。所谓檀波罗蜜音。尸波罗蜜音。羼提波罗蜜音。毗离耶波罗蜜音。禅波罗蜜音。般若波罗蜜音。慈悲音喜舍音。解脱音无漏音。智慧音大智慧音。师子吼音大师子吼音。云雷音大云雷音。出如是等不可说不可说音已。娑婆世界及他方国土。有无量亿天龙鬼神。亦集到忉利天宫。所谓四天王天忉利天。须焰摩天兜率陀天。化乐天他化自在天。梵众天梵辅天大梵天。少光天无量光天光音天。少净天无量净天遍净天。福生天福爱天广果天。无想天无烦天无热天。善见天善现天色究竟天。摩醯首罗天乃至非想非非想处天。一切天众龙众鬼神等众悉来集会。复有他方国土及娑婆世界。海神江神河神树神。山神地神川泽神苗稼神昼神。夜神空神天神。饮食神草木神。如是等神皆来集会。复有他方国土及娑婆世界诸大鬼王。所谓恶目鬼王啖血鬼王。啖精气鬼王啖胎卵鬼王。行病鬼王摄毒鬼王。慈心鬼王福利鬼王。大爱敬鬼王如是等鬼王。皆来集会。尔时释迦牟尼佛告文殊师利法王子菩萨摩诃萨。汝观是一切诸佛菩萨。及天龙鬼神。此世界他世界此国土他国土。如是今来集会到忉利天者。汝知数不。文殊师利白佛言。世尊若以我神力千劫测度不能得知。佛告文殊师利。吾以佛眼观故犹不尽数。此皆是地藏菩萨久远劫来。已度当度未度。已成就当成就。未成就。文殊师利白佛言。世尊我已过去久修善根证无碍智。闻佛所言即当信受。小果声闻天龙八部。及未来世诸众生等。虽闻如来诚实之语必怀疑惑。设使顶受未免兴谤。唯愿世尊广说地藏菩萨摩诃萨。因地作何行立何愿。而能成就不思议事。佛告文殊师利。譬如三千大千世界。所有草木丛林稻麻竹苇。山石微尘一物一数。作一恒河。一恒河沙一沙之界。一界之内一尘一劫。一劫之内所积尘数。尽克为劫。地藏菩萨证十地果位已来。千倍多于上喻。何况地藏菩萨在声闻辟支佛地。文殊师利。此菩萨威神誓愿不可思议。若未来世有善男子善女人。闻是菩萨名字。或赞叹或瞻礼。或称名或供养。乃至彩画刻镂塑漆形像。是人当得百返生于三十三天永不堕恶道。文殊师利。是地藏菩萨摩诃萨。于过去久远不可说不可说劫前。身为大长者子。时世有佛号曰师子奋迅具足万行如来。时长者子见佛相好千福庄严。因问彼佛。作何行愿而得此相。时师子奋迅具足万行如来。告长者子。欲证此身当须久远度脱一切受苦众生。文殊师利。时长者子因发愿言。我今尽未来际不可计劫。为是罪苦六道众生广设方便尽令解脱。而我自身方成佛道。以是于彼佛前立斯大愿。于今百千万亿那由他不可说劫尚为菩萨。又于过去不可思议阿僧祇劫。时世有佛号曰觉华定自在王如来。彼佛寿命四百千万亿阿僧祇劫。像法之中有一婆罗门女。宿福深厚众所钦敬。行住坐卧诸天卫护。其母信邪常轻三宝。是时圣女广说方便。劝诱其母令生正见。而此女母未全生信。不久命终。魂神堕在无间地狱。时婆罗门女知母在世不信因果。计当随业必生恶趣。遂卖家宅广求香华及诸供具。于先佛塔寺大兴供养。见觉华定自在王如来其形像在一寺中。塑画威容端严毕备。时婆罗门女瞻礼尊容。倍生敬仰私自念言。佛名大觉具一切智。若在世时我母死后。傥来问佛必知处所。时婆罗门女垂泣良久。瞻恋如来忽闻空中声曰。泣者圣女勿至悲哀。我今示汝母之去处。婆罗门女合掌向空而白空曰。是何神德宽我忧虑。我自失母已来昼夜忆恋。无处可问知母生界。时空中有声再报女曰。我是汝所瞻礼者。过去觉华定自在王如来。见汝忆母倍于常情众生之分。故来告示。婆罗门女闻此声已。举身自扑支节皆损。左右扶侍良久方稣。而白空曰。愿佛慈愍速说我母生界。我今身心将死不久。时觉华定自在王如来告圣女曰。汝供养毕但早返舍。端坐思惟吾之名号。即当知母所生去处。时婆罗门女寻礼佛已即归其舍。以忆母故端坐念觉华定自在王如来。经一日一夜。忽见自身。到一海边其水涌沸。多诸恶兽尽复铁身。飞走海上东西驰逐。见诸男子女人百千万数出没海中。被诸恶兽争取食啖。又见夜叉其形各异。或多手多眼多足多头。口牙外出利刃如剑。驱诸罪人使近恶兽。复自搏攫头足相就。其形万类不敢久视。时婆罗门女以念佛力故自然无惧。有一鬼王名曰无毒。稽首来迎白圣女曰。善哉菩萨何缘来此。时婆罗门女问鬼王曰。此是何处。无毒答曰。此是大铁围山西面第一重海。圣女问曰。我闻铁围之内。地狱在中是事实不。无毒答曰实有地狱。圣女问曰。我今云何得到狱所。无毒答曰。若非威神即须业力。非此二事终不能到。圣女又问。此水何缘而乃涌沸。多诸罪人及以恶兽。无毒答曰。此是阎浮提造恶众生新死之者。经四十九日后。无人继嗣为作功德救拔苦难。生时又无善因当据本业所感地狱。自然先渡此海。海东十万由旬又有一海其苦倍此。彼海之东又有一海其苦复倍。三业恶因之所招感。共号业海其处是也。圣女又问鬼王无毒曰地狱何在。无毒答曰。三海之内是大地狱。其数百千各各差别。所谓大者具有十八次有五百苦毒无量。次有千百亦无量苦。圣女又问大鬼王曰。我母死来未久。不知魂神当至何趣。鬼王问圣女曰。菩萨之母在生习何行业。圣女答曰我母邪见讥毁三宝。设或暂信旋又不敬。死虽日浅未知生处。无毒问曰。菩萨之母姓氏何等。圣女答曰。我父我母俱婆罗门种。父号尸罗善现母号悦帝利。无毒合掌启菩萨曰。愿圣者却返本处。无至忧忆悲恋。悦帝利罪女生天以来经今三日。云承孝顺之子为母设供修福。布施觉华定自在王如来塔寺。非唯菩萨之母得脱地狱。应是无间罪人此日悉得受乐俱同生讫。鬼王言毕合掌而退。婆罗门女寻如梦归。悟此事已。便于觉华定自在王如来塔像之前立弘誓愿。愿我尽未来劫。应有罪苦众生广设方便使令解脱。佛告文殊师利。时鬼王无毒者当今财首菩萨是。婆罗门女者即地藏菩萨是。\n\n分身集会品第二\n　　尔时百千万亿不可思不可议不可量不可说无量阿僧祇世界。所有地狱处分身地藏菩萨。俱来集在忉利天宫。以如来神力故。各以方面与诸得解脱从业道出者。亦各有千万亿那由他数。共持香华来供养佛。彼诸同来等辈。皆因地藏菩萨教化。永不退转于阿耨多罗三藐三菩提。是诸众等久远劫来。流浪生死六道受苦暂无休息。以地藏菩萨广大慈悲深誓愿故。各获果证既至忉利。心怀踊跃瞻仰如来目不暂舍。尔时世尊舒金色臂。摩百千万亿不可思不可议不可量不可说无量阿僧祇世界诸分身地藏菩萨摩诃萨顶。而作是言。吾于五浊恶世。教化如是刚强众生。令心调伏舍邪归正。十有一二尚恶习在。吾亦分身千百亿广设方便。或有利根闻即信受。或有善果勤劝成就。或有暗钝久化方归。或有业重不生敬仰。如是等辈众生。各各差别分身度脱。或现男子身或现女人身。或现天龙身或现神鬼身。或现山林川原河池泉井。利及于人悉皆度脱。或现天帝身或现梵王身。或现转轮王身或现居士身。或现国王身或现宰辅身。或现官属身。或现比丘．比丘尼．优婆塞．优婆夷身。乃至声闻．罗汉．辟支佛．菩萨等身。而以化度。非但佛身独现其前。汝观吾累劫勤苦。度脱如是等难化刚强罪苦众生。其有未调伏者随业报应。若堕恶趣受大苦时。汝当忆念。吾在忉利天宫殷勤付嘱。令娑婆世界至弥勒出世已来众生。悉使解脱永离诸苦遇佛授记。尔时诸世界分身地藏菩萨。共复一形涕泪哀恋白其佛言。我从久远劫来蒙佛接引。使获不可思议神力具大智慧。我所分身遍满百千万亿恒河沙世界。每一世界化百千万亿身。每一身度百千万亿人。令归敬三宝永离生死至涅槃乐但于佛法中所为善事。一毛一渧一沙一尘。或毫发许。我渐度脱使获大利。唯愿世尊不以后世恶业众生为虑。如是三白佛言。唯愿世尊不以后世恶业众生为虑。尔时佛赞地藏菩萨言。善哉善哉吾助汝喜。汝能成就久远劫来发弘誓愿。广度将毕即证菩提。\n\n观众生业缘品第三\n　　尔时佛母摩耶夫人。恭敬合掌问地藏菩萨言。圣者。阎浮众生造业差别。所受报应其事云何。地藏答言。千万世界乃及国土。或有地狱或无地狱。或有女人或无女人。或有佛法或无佛法。乃至声闻辟支佛亦复如是非但地狱罪报一等。摩耶夫人重白菩萨。且愿闻于阎浮罪报所感恶趣。地藏答言。圣母。唯愿听受。我粗说之。佛母白言。愿圣者说尔时地藏菩萨白圣母言。南阎浮提罪报名号如是。若有众生不孝父母或至杀害。当堕无间地狱。千万亿劫求出无期。若有众生出佛身血。毁谤三宝不敬尊经。亦当堕于无间地狱。千万亿劫求出无期。若有众生侵损常住点污僧尼。或伽蓝内恣行淫欲。或杀或害如是等辈。当堕无间地狱。千万亿劫求出无期。若有众生伪作沙门心非沙门。破用常住欺诳白衣。违背戒律种种造恶。如是等辈当堕无间地狱。千万亿劫求出无期。若有众生偷窃常住财物谷米饮食衣服乃至一物不与取者。当堕无间地狱。千万亿劫求出无期。地藏白言。圣母。若有众生作如是罪。当堕五无间地狱。求暂停苦一念不得。摩耶夫人重白地藏菩萨言。云何名为无间地狱。地藏白言。圣母。诸有地狱在大铁围山之内。其大地狱有一十八所。次有五百名号各别。次有千百名字亦别。无间狱者其狱城周匝八万余里。其城纯铁高一万里。城上火聚少有空缺。其狱城中诸狱相连名号各别独有一狱名曰无间。其狱周匝万八千里。狱墙高一千里悉是铁为。上火彻下下火彻上。铁蛇铁狗吐火驰逐。狱墙之上东西而走。狱中有床遍满万里。一人受罪自见其身遍卧满床。千万人受罪亦各自见身满床上。众业所感获报如是。又诸罪人备受众苦。千百夜叉及以恶鬼。口牙如剑眼如电光。手复铜爪拖拽罪人。复有夜叉执大铁戟中罪人身。或中口鼻或中腹背。抛空翻接或置床上。复有铁鹰啖罪人目。复有铁蛇缴罪人颈。百肢节内悉下长钉。拔舌耕犁抽肠剉斩。洋铜灌口热铁缠身。万死千生业感如是。动经亿劫求出无期。此界坏时寄生他界。他界次坏转寄他方。他方坏时展转相寄。此界成后还复而来。无间罪报其事如是。又五事业感故称无间。何等为五。一者日夜受罪以至劫数。无时间绝故称无间。二者一人亦满多人亦满故称无间。三者罪器叉棒鹰蛇狼犬。碓磨锯凿剉斫镬汤。铁网铁绳铁驴铁马。生革络首热铁浇身。饥吞铁丸渴饮铁汁。从年竟劫数那由他。苦楚相连更无间断故称无间。四者不问男子女人羌胡夷狄老幼贵贱。或龙或神或天或鬼。罪行业感悉同受之故称无间。五者若堕此狱。从初入时至百千劫。一日一夜万死万生。求一念间暂住不得。除非业尽方得受生。以此连绵故称无间。地藏菩萨白圣母言。无间地狱粗说如是。若广说地狱罪器等名及诸苦事。一劫之中求说不尽。摩耶夫人闻已。愁忧合掌顶礼而退。\n\n阎浮众生业感品第四\n　　尔时地藏菩萨摩诃萨白佛言。世尊。我承佛如来威神力故。遍百千万亿世界。分是身形救拔一切业报众生。若非如来大慈力故。即不能作如是变化。我今又蒙佛付嘱。至阿逸多成佛已来。六道众生遣令度脱。唯然世尊愿不有虑。尔时佛告地藏菩萨。一切众生未解脱者。性识无定。恶习结业善习结果。为善为恶逐境而生。轮转五道暂无休息。动经尘劫迷惑障难。如鱼游网将是长流。脱入暂出又复遭网。以是等辈吾当忧念。汝既毕是往愿。累劫重誓广度罪辈。吾复何虑。说是语时。会中有一菩萨摩诃萨。名定自在王。白佛言。世尊。地藏菩萨。累劫已来各发何愿。今蒙世尊殷勤赞叹。唯愿世尊略而说之。尔时世尊告定自在王菩萨。谛听谛听善思念之。吾当为汝分别解说。乃往过去无量阿僧祇那由他不可说劫。尔时有佛号一切智成就如来应供正遍知明行足善逝世间解无上士调御丈夫天人师佛世尊。其佛寿命六万劫。未出家时为小国王。与一邻国王为友。同行十善饶益众生。其邻国内所有人民多造众恶。二王议计广设方便。一王发愿早成佛道。当度是辈令使无余。一王发愿若不先度罪苦。令是安乐得至菩提。我终未愿成佛。佛告定自在王菩萨。一王发愿早成佛者。即一切智成就如来是。一王发愿永度罪苦众生。未愿成佛者即地藏菩萨是。复于过去无量阿僧祇劫。有佛出世名清净莲华目如来。其佛寿命四十劫。像法之中有一罗汉福度众生。因次教化。遇一女人字曰光目。设食供养。罗汉问之欲愿何等。光目答言。我以母亡之日资福救拔。未知我母生处何趣。罗汉愍之为入定观。见光目女母堕在恶趣受极大苦。罗汉问光目言。汝母在生作何行业。今在恶趣受极大苦。光目答言。我母所习。唯好食啖鱼鳖之属。所食鱼鳖多食其子。或炒或煮恣情食啖。计其命数千万复倍。尊者慈愍如何哀救。罗汉愍之为作方便。劝光目言。汝可志诚念清净莲华目如来兼塑画形像存亡获报。光目闻已即舍所爱。寻画佛像而供养之。复恭敬心悲泣瞻礼。忽于夜后梦见佛身。金色晃耀如须弥山。放大光明而告光目。汝母不久当生汝家。才觉饥寒即当言说。其后家内婢生一子。未满三日而乃言说。稽首悲泣告于光目。生死业缘果报自受。吾是汝母。久处暗冥。自别汝来。累堕大地狱。蒙汝福力方得受生。为下贱人又复短命。寿年十三更落恶道。汝有何计令吾脱免。光目闻说知母无疑。哽咽悲啼而白婢子。既是我母合知本罪。作何行业堕于恶道。婢子答言。以杀害毁骂二业受报。若非蒙福救拔吾难。以是业故未合解脱。光目问言。地狱罪报其事云何。婢子答言。罪苦之事不忍称说。百千岁中卒白难竟。光目闻已啼泪号泣。而白空界。愿我之母永脱地狱。毕十三岁更无重罪及历恶道。十方诸佛慈哀愍我。听我为母所发广大誓愿。若得我母永离三涂及斯下贱。乃至女人之身永劫不受者。愿我自今日后。对清净莲华目如来像前。却后百千万亿劫中。应有世界所有地狱。及三恶道诸罪苦众生。誓愿救拔令离地狱恶趣畜生饿鬼等。如是罪报等人尽成佛竟。我然后方成正觉。发誓愿已。具闻清净莲华目如来。而告之曰。光目。汝大慈愍善能为母发如是大愿。吾观汝母十三岁毕舍此报已生为梵志寿年百岁。过是报后当生无忧国土。寿命不可计劫。后成佛果广度人天数如恒河沙。佛告定自在王。尔时罗汉福度光目者即无尽意菩萨是。光目母者即解脱菩萨是。光目女者即地藏菩萨是。过去久远劫中如是慈愍。发恒河沙愿广度众生。未来世中若有男子女人。不行善者。行恶者。乃至不信因果者。邪淫妄语者。两舌恶口者。毁谤大乘者。如是诸业众生必堕恶趣。若遇善知识劝。令一弹指间。归依地藏菩萨。是诸众生即得解脱三恶道报。若能志心归敬及瞻礼赞叹。香华衣服种种珍宝或复饮食。如是奉事者。未来百千万亿劫中。常在诸天受胜妙乐。若天福尽下生人间。犹百千劫常为帝王。能忆宿命因果本末。定自在王。如是地藏菩萨。有如此不可思议大威神力广利众生。汝等诸菩萨当记是经广宣流布。定自在王白佛言。世尊愿不有虑。我等千万亿菩萨摩诃萨。必能承佛威神广演是经。于阎浮提利益众生。定自在王菩萨白世尊已。合掌恭敬作礼而退。尔时四方天王俱从座起。合掌恭敬白佛言。世尊。地藏菩萨于久远劫来。发如是大愿。云何至今犹度未绝。更发广大誓言。唯愿世尊为我等说。佛告四天王。善哉善哉吾今为汝及未来现在天人众等广利益故。说地藏菩萨于娑婆世界阎浮提内生死道中。慈哀救拔度脱一切罪苦众生方便之事。四天王言。唯然世尊愿乐欲闻。佛告四天王。地藏菩萨久远劫来。迄至于今度脱众生犹未毕愿。慈愍此世罪苦众生。复观未来无量劫中因蔓不断。以是之故又发重愿。如是菩萨于娑婆世界阎浮提中。百千万亿方便而为教化。四天王。地藏菩萨若遇杀生者说宿殃短命报。若遇窃盗者说贫穷苦楚报。若遇邪淫者说雀鸽鸳鸯报。若遇恶口者说眷属斗诤报。若遇毁谤者说无舌疮口报。若遇嗔恚者说丑陋癃残报。若遇悭吝者说所求违愿报。若遇饮食无度者说饥渴咽病报。若遇畋猎恣情者说惊狂丧命报。若遇悖逆父母者说天地灾杀报。若遇烧山林木者说狂迷取死报。若遇前后父母恶毒者说返生鞭挞现受报。若遇网捕生雏者说骨肉分离报。若遇毁谤三宝者说盲聋喑哑报。若遇轻法慢教者说永处恶道报。若遇破用常住者说亿劫轮回地狱报。若遇污梵诬僧者。说永在畜生报。若遇汤火斩斫伤生者说轮回递偿报。若遇破戒犯斋者说禽兽饥饿报。若遇非理毁用者说所求阙绝报。若遇吾我贡高者说卑使下贱报。若遇两舌斗乱者说无舌百舌报。若遇邪见者说边地受生报。如是等阎浮提众生。身口意业恶习结果。百千报应今粗略说。如是等阎浮提众生业感差别。地藏菩萨百千方便而教化之。是诸众生先受如是等报。后堕地狱动经劫数无有出期。是故汝等护人护国。无令是诸众业迷惑众生。四天王闻已。涕泪悲叹合掌而退。\n\n地狱名号品第五\n　　尔时普贤菩萨摩诃萨白地藏菩萨言。仁者。愿为天龙四众及未来现在一切众生。说娑婆世界及阎浮提罪苦众生所受报处地狱名号。及恶报等事。使未来世末法众生知是果报。地藏答言。仁者。我今承佛威神及大士之力。略说地狱名号及罪报恶报之事。仁者。阎浮提东方有山号曰铁围。其山黑邃无日月光。有大地狱号极无间。又有地狱名大阿鼻。复有地狱名曰四角。复有地狱名曰飞刀。复有地狱名曰火箭。复有地狱名曰夹山。复有地狱名曰通枪。复有地狱名曰铁车。复有地狱名曰铁床。复有地狱名曰铁牛。复有地狱名曰铁衣。复有地狱名曰千刃。复有地狱名曰铁驴。复有地狱名曰洋铜。复有地狱名曰抱柱。复有地狱名曰流火。复有地狱名曰耕舌。复有地狱名为剉首。复有地狱名曰烧脚。复有地狱名曰啖眼。复有地狱名曰铁丸。复有地狱名曰诤论。复有地狱名曰铁鈇。复有地狱名曰多嗔。地藏白言。仁者。铁围之内有如是等地狱其数无限。更有叫唤地狱．拔舌地狱．粪尿地狱．铜锁地狱．火象地狱．火狗地狱．火马地狱．火牛地狱．火山地狱．火石地狱．火床地狱．火梁地狱．火鹰地狱．锯牙地狱．剥皮地狱．饮血地狱．烧手地狱．烧脚地狱．倒刺地狱．火屋地狱．铁屋地狱．火狼地狱．如是等地狱．其中各各复有诸小地狱．或一或二或三或四乃至百千。其中名号各各不同。地藏菩萨告普贤菩萨言。仁者。此者皆是南阎浮提行恶众生。业感如是业力甚大。能敌须弥能深巨海能障圣道。是故众生莫轻小恶以为无罪。死后有报纤毫受之。父子至亲岐路各别。纵然相逢无肯代受。我今承佛威力。略说地狱罪报之事。唯愿仁者暂听是言。普贤答言。吾以久知三恶道报。望仁者说令后世末法一切恶行众生。闻仁者说使令归佛。地藏白言。仁者。地狱罪报其事如是。或有地狱取罪人舌使牛耕之。或有地狱取罪人心夜叉食之。或有地狱镬汤盛沸煮罪人身。或有地狱赤烧铜柱使罪人抱。或有地狱使诸火烧趁及罪人。或有地狱一向寒冰。或有地狱无限粪尿。或有地狱纯飞[金*疾]鏫。或有地狱多攒火枪。或有地狱唯撞胸背。或有地狱但烧手足。或有地狱盘缴铁蛇。或有地狱驱逐铁狗。或有地狱尽驾铁骡。仁者如是等报。各各狱中有百千种。业道之器无非是铜是铁是石是火。此四种物众业行感。若广说地狱罪报等事。一一狱中更有百千种苦楚。何况多狱。我今承佛威神及仁者问。略说如是。若广解说穷劫不尽。\n\n如来赞叹品第六\n　　尔时世尊举身放大光明。遍照百千万亿恒河沙等诸佛世界。出大音声普告诸佛世界一切诸菩萨摩诃萨及天龙鬼神人非人等。听吾今日称扬赞叹地藏菩萨摩诃萨。于十方世界现大不可思议威神慈悲之力。救护一切罪苦之事。吾灭度后汝等诸菩萨大士。及天龙鬼神等。广作方便卫护是经。令一切众生证涅槃乐。说是语已会中有一菩萨。名曰普广。合掌恭敬而白佛言。今见世尊赞叹地藏菩萨。有如是不可思议大威神德。唯愿世尊为未来世末法众生。宣说地藏菩萨利益人天因果等事。使诸天龙八部及未来世众生顶受佛语。尔时世尊告普广菩萨及四众等。谛听谛听吾当为汝略说地藏菩萨利益人天福德之事。普广白言。唯然世尊愿乐欲闻。佛告普广菩萨。未来世中若有善男子善女人。闻是地藏菩萨摩诃萨名者。或合掌者赞叹者。作礼者。恋慕者。是人超越三十劫罪。普广。若有善男子善女人。或彩画形像。或土石胶漆金银铜铁。作此菩萨一瞻一礼者。是人百返生于三十三天。永不堕于恶道。假如天福尽故下生人间。犹为国王不失大利。若有女人厌女人身。尽心供养地藏菩萨画像。及土石胶漆铜铁等像。如是日日不退。常以华香饮食衣服缯彩幢幡钱宝物等供养。是善女人尽此一报女身。百千万劫更不生有女人世界。何况复受。除非慈愿力故要受女身度脱众生。承斯供养地藏力故及功德力。百千万劫不受女身。复次普广。若有女人厌是丑陋多疾病者。但于地藏像前志心瞻礼。食顷之间。是人千万劫中所受生身相貌圆满。是丑陋女人如不厌女身。即百千万亿生中。常为王女乃及王妃宰辅大姓大长者女。端正受生诸相圆满。由志心故瞻礼地藏菩萨获福如是。复次普广。若有善男子善女人。能对菩萨像前。作诸伎乐及歌咏赞叹香华供养。乃至劝于一人多人。如是等辈现在世中及未来世。常得百千鬼神日夜卫护。不令恶事辄闻其耳。何况亲受诸横。复次普广。未来世中若有恶人及恶神恶鬼。见有善男子善女人。归敬供养赞叹瞻礼地藏菩萨形像。或妄生讥毁。谤无功德及利益事。或露齿笑或背面非。或劝人共非。或一人非或多人非。乃至一念生讥毁者。如是之人贤劫千佛灭度。讥毁之报尚在阿鼻地狱受极重罪。过是劫已方受饿鬼。又经千劫复受畜生。又经千劫方得人身。纵受人身贫穷下贱诸根不具。多被恶业来结其心。不久之间复堕恶道。是故普广。讥毁他人供养尚获此报。何况别生恶见毁灭。复次普广。若未来世有男子女人。久处床枕求生求死了不可得。或夜梦恶鬼乃及家亲。或游险道或多魇寐。共鬼神游。日月岁深转复尪瘵眠中叫苦惨凄不乐者。此皆是业道论对未定轻重。或难舍寿或不得愈。男女俗眼不辨是事。但当对诸佛菩萨像前。高声转读此经一遍。或取病人可爱之物。或衣服宝贝庄园舍宅。对病人前高声唱言。我某甲等为是病人。对经像前舍诸等物。或供养经像或造佛菩萨形像。或造塔寺或然油灯。或施常住。如是三白病人。遣令闻知。假令诸识分散至气尽者。乃至一日二日三日四日至七日已来。但高声白高声读经。是人命终之后宿殃重罪至于五无间罪永得解脱。所受生处常知宿命。何况善男子善女人。自书此经或教人书或自塑画菩萨形像。乃至教人塑画。所受果报必获大利。是故普广。若见有人读诵是经。乃至一念赞叹是经或恭敬者。汝须百千方便。劝是等人勤心莫退。能得未来现在千万亿不可思议功德。复次普广。若未来世诸众生等。或梦或寐见诸鬼神乃及诸形。或悲或啼或愁或叹或恐或怖。此皆是一生十生百生千生。过去父母男女弟妹夫妻眷属在于恶趣未得出离。无处希望福力救拔。当告宿世骨肉。使作方便愿离恶道。普广。汝以神力遣是眷属。令对诸佛菩萨像前。志心自读此经或请人读。其数三遍或七遍。如是恶道眷属。经声毕是遍数当得解脱。乃至梦寐之中永不复见。复次普广若未来世有诸下贱等人或奴或婢。乃至诸不自由之人。觉知宿业要忏悔者。志心瞻礼地藏菩萨形像。乃至一七日中念菩萨名可满万遍。如是等人尽此报后。千万生中常生尊贵。更不经三恶道苦。复次普广。若未来世中阎浮提内。刹利婆罗门长者居士一切人等。及异姓种族有新产者。或男或女七日之中。早与读诵此不思议经典。更为念菩萨名可满万遍。是新生子或男或女。宿有殃报便得解脱。安乐易养寿命增长。若是承福生者转增安乐及与寿命。复次普广。若未来世众生。于月一日八日十四日十五日十八日二十三二十四二十八二十九日乃至三十日。是诸日等诸罪结集定其轻重。南阎浮提众生举止动念。无不是业无不是罪。何况恣情杀害窃盗邪淫妄语百千罪状。能于是十斋日。对佛菩萨诸贤圣像前读是经一遍。东西南北百由旬内无诸灾难。当此居家若长若幼。现在未来百千岁中永离恶趣。能于十斋日每转一遍。现世令此居家无诸横病衣食丰溢。是故普广当知。地藏菩萨有如是等不可说百千万亿大威神力利益之事。阎浮众生于此大士有大因缘。是诸众生闻菩萨名见菩萨像。乃至闻是经三字五字或一偈一句者。现在殊妙安乐。未来之世百千万生。常得端正生尊贵家。尔时普广菩萨闻佛如来称扬赞叹地藏菩萨已。胡跪合掌复白佛言。世尊。我久知是大士有如此不可思议神力及大誓愿力。为未来众生遣知利益故问如来唯然顶受。世尊当何名此经。使我云何流布。佛告普广此经有三名。一名地藏本愿。亦名地藏本行。亦名地藏本誓力经。缘此菩萨久远劫来。发大重愿利益众生。是故汝等依愿流布。普广闻已。合掌恭敬作礼而退。\n\n地藏菩萨本愿经卷上\n地藏菩萨本愿经卷下\n唐于阗国三藏沙门实叉难陀译\n利益存亡品第七\n　　尔时地藏菩萨摩诃萨白佛言。世尊。我观是阎浮众生。举心动念无非是罪。脱获善利多退初心。若遇恶缘念念增益。是等辈人如履泥涂负于重石。渐困渐重足步深邃。若得遇知识替与减负或全与负。是知识有大力故。复相扶助劝令牢脚。若达平地须省恶路无再经历。世尊。习恶众生从纤毫间便至无量。是诸众生有如此习。临命终时父母眷属。宜为设福以资前路。或悬幡盖及然油灯。或转读尊经或供养佛像及诸圣像。乃至念佛菩萨及辟支佛名字。一名一号历临终人耳根。或闻在本识。是诸众生所造恶业。计其感果必堕恶趣。缘是眷属为临终人修此圣因。如是众罪悉皆销灭。若能更为身死之后七七日内广造众善。能使是诸众生永离恶趣。得生人天受胜妙乐。现在眷属利益无量。是故我今对佛世尊及天龙八部人非人等。劝于阎浮提众生。临终之日慎勿杀害及造恶缘。拜祭鬼神求诸魍魉。何以故。尔所杀害乃至拜祭。无纤毫之力利益亡人。但结罪缘转增深重。假使来世或现在生。得获圣分生人天中。缘是临终被诸眷属造是恶因。亦令是命终人殃累对辩晚生善处。何况临命终人。在生未曾有少善根。各据本业自受恶趣。何忍眷属更为增业。譬如有人从远地来绝粮三日。所负担物强过百斤。忽遇邻人更附少物。以是之故转复困重。世尊。我观阎浮众生。但能于诸佛教中。乃至善事一毛一渧一沙一尘。如是利益悉皆自得。说是语时。会中有一长者名曰大辩。是长者久证无生化度十方现长者身。合掌恭敬问地藏菩萨言。大士是南阎浮提众生命终之后。小大眷属为修功德。乃至设斋造众善因。是命终人得大利益及解脱不。地藏答言。长者。我今为未来现在一切众生。承佛威力略说是事。长者。未来现在诸众生等。临命终日得闻一佛名一菩萨名一辟支佛名。不问有罪无罪悉得解脱。若有男子女人。在生不修善因多造众罪。命终之后。眷属小大为造福利。一切圣事七分之中而乃获一。六分功德生者自利。以是之故未来现在善男女等。闻健自修分分已获。无常大鬼不期而到。冥冥游神未知罪福。七七日内如痴如聋或在诸司辩论业果。审定之后据业受生。未测之间千万愁苦。何况堕于诸恶趣等。是命终人未得受生。在七七日内念念之间望诸骨肉眷属与造福力救拔。过是日后随业受报。若是罪人动经千百岁中无解脱日。若是五无间罪堕大地狱。千劫万劫永受众苦。复次长者。如是罪业众生命终之后。眷属骨肉为修营斋资助业道。未斋食竟及营斋之次。米泔菜叶不弃于地。乃至诸食未献佛僧。勿得先食。如有违食及不精勤。是命终人了不得力。如精勤护净奉献佛僧。是命终人七分获一。是故长者阎浮众生。若能为其父母乃至眷属。命终之后设斋供养志心勤恳。如是之人存亡获利。说是语时忉利天宫。有千万亿那由他阎浮鬼神。悉发无量菩提之心。大辩长者作礼而退。\n\n阎罗王众赞叹品第八\n　　尔时铁围山内有无量鬼王。与阎罗天子俱诣忉利来到佛所。所谓恶毒鬼王．多恶鬼王．大诤鬼王．白虎鬼王．血虎鬼王．赤虎鬼王散殃鬼王．飞身鬼王．电光鬼王．狼牙鬼王．千眼鬼王．啖兽鬼王．负石鬼王．主耗鬼王．主祸鬼王．主食鬼王．主财鬼王．主畜鬼王．主禽鬼王．主兽鬼王．主魅鬼王．主产鬼王．主命鬼王．主疾鬼王．主险鬼王．三目鬼王．四目鬼王．五目鬼王．祁利失王．大祁利失王．祁利叉王．大祁利叉王．阿那吒王．大阿那吒王．如是等大鬼王。各各与百千诸小鬼王。尽居阎浮提。各有所执各有所主。是诸鬼王与阎罗天子。承佛威神及地藏菩萨摩诃萨力。俱诣忉利在一面立。尔时阎罗天子胡跪合掌白佛言。世尊。我等今者与诸鬼王承佛威神及地藏菩萨摩诃萨力。方得诣此忉利大会。亦是我等获善利故。我今有小疑事敢问世尊。唯愿世尊慈悲宣说。佛告阎罗天子恣汝所问吾为汝说。是时阎罗天子瞻礼世尊。及回视地藏菩萨而白佛言。世尊我观地藏菩萨。在六道中百千方便而度罪苦众生不辞疲倦。是大菩萨有如是不可思议神通之事。然诸众生脱获罪报。未久之间又堕恶道。世尊。是地藏菩萨既有如是不可思议神力。云何众生而不依止善道永取解脱。唯愿世尊为我解说。佛告阎罗天子。南阎浮提众生。其性刚强难调难伏。是大菩萨于百千劫头头救拔如是众生早令解脱。是罪报人乃至堕大恶趣。菩萨以方便力拔出根本业缘。而遣悟宿世之事。自是阎浮众生结恶习重。旋出旋入劳斯菩萨。久经劫数而作度脱。譬如有人迷失本家误入险道。其险道中多诸夜叉及虎狼师子蚖蛇蝮蝎。如是迷人在险道中。须臾之间即遭诸毒。有一知识多解大术。善禁是毒乃及夜叉诸恶毒等。忽逢迷人欲进险道。而语之言。咄哉男子。为何事故而入此路。有何异术能制诸毒。是迷路人忽闻是语。方知险道。即便退步求出此路。是善知识提携接手引出险道。免诸恶毒至于好道。令得安乐而语之言。咄哉迷人自今已后勿履是道。此路入者卒难得出复损性命。是迷路人亦生感重。临别之时。知识又言。若见亲知及诸路人若男若女。言于此路多诸毒恶丧失性命。无令是众自取其死。是故地藏菩萨具大慈悲救拔罪苦众生。生天人中令受妙乐。是诸罪众知业道苦。脱得出离永不再历。如迷路人误入险道。遇善知识引接令出。永不复入。逢见他人复劝莫入。自言因是迷故。得解脱竟更不复入。若再履践犹尚迷误。不觉旧曾所落险道。或致失命如堕恶趣。地藏菩萨方便力故使令解脱。生人天中旋又再入。若业结重永处地狱无解脱时。尔时恶毒鬼王合掌恭敬白佛言。世尊。我等诸鬼王。其数无量在阎浮提。或利益人或损害人各各不同。然是业报使我眷属游行世界。多恶少善过人家庭。或城邑聚落庄园房舍。或有男子女人修毛发善事。乃至悬一幡一盖少香少华。供养佛像及菩萨像。或转读尊经烧香供养一句一偈。我等鬼王敬礼是人。如过去现在未来诸佛。敕诸小鬼各有大力。及土地分便令卫护。不令恶事横事恶病横病。乃至不如意事。近于此舍等处。何况入门。佛赞鬼王善哉善哉汝等及与阎罗。能如是拥护善男女等。吾亦告梵王帝释令卫护汝。说是语时。会中有一鬼王名曰主命。白佛言。世尊。我本业缘主阎浮人命。生时死时我皆主之。在我本愿甚欲利益。自是众生不会我意。致令生死俱不得安。何以故。是阎浮提人初生之时不问男女。或欲生时但作善事增益舍宅。自今土地无量欢喜拥护子母。得大安乐利益眷属。或已生下慎勿杀害。取诸鲜味供给产母及广聚眷属。饮酒食肉歌乐弦管。能令子母不得安乐。何以故。是产难时有无数恶鬼及魍魉精魅欲食腥血。是我早令舍宅土地灵只荷护子母。使令安乐而得利益。如是之人见安乐故。便合设福答诸土地。翻为杀害集聚眷属。以是之故。犯殃自受子母俱损。又阎浮提临命终人不问善恶。我欲令是命终之人不落恶道。何况自修善根。增我力故。是阎浮提行善之人。临命终时。亦有百千恶道鬼神。或变作父母乃至诸眷属。引接亡人令落恶道。何况本造恶者。世尊。如是阎浮提男子女人临命终时。神识惛昧不辩善恶。乃至眼耳更无见闻。是诸眷属当须设大供养。转读尊经念佛菩萨名号。如是善缘能令亡者离诸恶道。诸魔鬼神悉皆退散。世尊。一切众生临命终时。若得闻一佛名一菩萨名。或大乘经典一句一偈。我观如是辈人除五无间杀害之罪。小小恶业合堕恶趣者寻即解脱。佛告主命鬼王。汝大慈故能发如是大愿。于生死中护诸众生。若未来世中有男子女人至生死时。汝莫退是愿。总令解脱永得安乐。鬼王白佛言。愿不有虑。我毕是形念念拥护阎浮众生。生时死时俱得安乐。但愿诸众生于生死时。信受我语无不解脱获大利益。尔时佛告地藏菩萨。是大鬼王主命者。已曾经百千生作大鬼王。于生死中拥护众生。是大士慈悲愿故。现大鬼身实非鬼也。却后过一百七十劫。当得成佛。号曰无相如来。劫名安乐。世界名净住。其佛寿命不可计劫。地藏。是大鬼王其事如是不可思议。所度天人亦不可限量。\n\n称佛名号品第九\n　　尔时地藏菩萨摩诃萨白佛言。世尊。我今为未来众生演利益事。于生死中得大利益。唯愿世尊听我说之。佛告地藏菩萨。汝今欲兴慈悲。救拔一切罪苦六道众生。演不思议事。今正是时唯当速说。吾即涅槃使汝早毕是愿。吾亦无忧现在未来一切众生。地藏菩萨白佛言。世尊。过去无量阿僧祇劫。有佛出世。号无边身如来。若有男子女人。闻是佛名暂生恭敬。即得超越四十劫生死重罪。何况塑画形像供养赞叹。其人获福无量无边。又于过去恒河沙劫。有佛出世。号宝性如来。若有男子女人。闻是佛名一弹指顷发心归依。是人于无上道永不退转。又于过去有佛出世。号波头摩胜如来。若有男子女人。闻是佛名历于耳根。是人当得千返生于六欲天中。何况志心称念。又于过去不可说不可说阿僧祇劫。有佛出世。号师子吼如来。若有男子女人闻是佛名一念归依。是人得遇无量诸佛摩顶授记。又于过去有佛出世。号拘留孙佛。若有男子女人。闻是佛名志心瞻礼。或复赞叹。是人于贤劫千佛会中。为大梵王得授上记。又于过去有佛出世。号毗婆尸。若有男子女人。闻是佛名永不堕恶道。常生人天受胜妙乐。又于过去无量无数恒河沙劫。有佛出世。号宝胜如来。若有男子女人。闻是佛名毕竟不堕恶道。常在天上受胜妙乐。又于过去有佛出世。号宝相如来。若有男子女人闻是佛名生恭敬心。是人不久得阿罗汉果。又于过去无量阿僧祇劫。有佛出世。号袈裟幢如来。若有男子女人。闻是佛名者超一百大劫生死之罪。又于过去有佛出世。号大通山王如来。若有男子女人。闻是佛名者是人得遇恒河沙佛。广为说法必成菩提。又于过去有净月佛．山王佛．智胜佛．净名王佛．智成就佛．无上佛．妙声佛．满月佛．月面佛。有如是等不可说佛。世尊。现在未来一切众生。若天若人若男若女。但念得一佛名号功德无量。何况多名。是众生等生时死时。自得大利终不堕恶道。若有临命终人。家中眷属乃至一人。为是病人高声念一佛名。是命终人除五无间罪。余业报等悉得销灭。是五无间罪虽至极重动经亿劫了不得出。承斯临命终时他人为其称念佛名于是罪中亦渐销灭。何况众生自称自念。获福无量灭无量罪。\n\n校量布施功德缘品第十\n　　尔时地藏菩萨摩诃萨。承佛威神从座而起。胡跪合掌白佛言。世尊。我观业道众生。校量布施有轻有重。有一生受福有十生受福。有百生千生受大福利者。是事云何。唯愿世尊为我说之。尔时佛告地藏菩萨。吾今于忉利天宫一切众会。说阎浮提布施校量功德轻重。汝当谛听吾为汝说。地藏白佛言。我疑是事愿乐欲闻。佛告地藏菩萨。南阎浮提有诸国王宰辅大臣大长者大刹利大婆罗门等。若遇最下贫穷乃至癃残喑哑聋痴无目。如是种种不完具者。是大国王等欲布施时。若能具大慈悲下心含笑。亲手遍布施。或使人施软言慰喻。是国王等所获福利。如布施百恒河沙佛功德之利。何以故。缘是国王等于是最贫贱辈及不完具者发大慈心。是故福利有如此报。百千生中常得七宝具足。何况衣食受用。复次地藏。若未来世有诸国王。至婆罗门等遇佛塔寺或佛形像乃至菩萨．声闻．辟支佛像。躬自营办供养布施。是国王等当得三劫为帝释身受胜妙乐。若能以此布施福利回向法界。是大国王等于十劫中常为大梵天王。复次地藏。若未来世有诸国王。至婆罗门等遇先佛塔庙。或至经像毁坏破落。乃能发心修补。是国王等或自营办或劝他人。乃至百千人等布施结缘。是国王等百千生中常为转轮王身。如是他人同布施者。百千生中常为小国王身。更能于塔庙前发回向心。如是国王乃及诸人尽成佛道。以此果报无量无边。复次地藏。未来世中有诸国王及婆罗门等。见诸老病及生产妇女。若一念间具大慈心。布施医药饮食卧具使令安乐。如是福利最不思议。一百劫中常为净居天主。二百劫中常为六欲天主。毕竟成佛永不堕恶道。乃至百千生中耳不闻苦声。复次地藏。若未来世中。有诸国王及婆罗门等。能作如是布施获福无量。更能回向不问多少。毕竟成佛。何况释梵转轮之报。是故地藏普劝众生当如是学。复次地藏。未来世中若善男子善女人。于佛法中种少善根毛发沙尘等许。所受福利不可为喻。复次地藏。未来世中若有善男子善女人。遇佛形像．菩萨形像．辟支佛形像．转轮王形像。布施供养得无量福。常在人天受胜妙乐。若能回向法界。是人福利不可为喻。复次地藏。未来世中若有善男子善女人。遇大乘经典。或听闻一偈一句发殷重心。赞叹恭敬布施供养。是人获大果报无量无边。若能回向法界。其福不可为喻。复次地藏。若未来世中有善男子善女人。遇佛塔寺大乘经典新者布施供养瞻礼赞叹恭敬合掌。若遇故者或毁坏者修补营理。或独发心或劝多人同共发心。如是等辈三十生中。常为诸小国王檀越之人。常为轮王还以善法教化诸小国王。复次地藏。未来世中若有善男子善女人。于佛法中所种善根。或布施供养或修补塔寺或装理经典。乃至一毛一尘一沙一渧。如是善事但能回向法界。是人功德百千生中受上妙乐。如但回向自家眷属。或自身利益。如是之果即三生受乐舍一得万报。是故地藏布施因缘其事如是。\n\n地神护法品第十一\n　　尔时坚牢地神。白佛言。世尊。我从昔来。瞻视顶礼无量菩萨摩诃萨。皆是大不可思议。神通智慧广度众生。是地藏菩萨摩诃萨。于诸菩萨誓愿深重。世尊。是地藏菩萨于阎浮提有大因缘。如文殊．普贤．观音．弥勒。亦化百千身形度于六道。其愿尚有毕竟。是地藏菩萨教化六道一切众生。所发誓愿劫数如千百亿恒河沙。世尊。我观未来及现在众生。于所住处于南方清洁之地。以土石竹木作其龛室。是中能塑画乃至金银铜铁。作地藏形像烧香供养瞻礼赞叹。是人居处即得十种利益。何等为十。一者土地丰壤。二者家宅永安。三者先亡生天。四者现存益寿。五者所求遂意六者无水火灾。七者虚耗辟除。八者杜绝恶梦。九者出入神护。十者多遇圣因。世尊。未来世中及现在众生。若能于所住处方面。作如是供养得如是利益。复白佛言。世尊。未来世中。若有善男子善女人。于所住处有此经典及菩萨像。是人更能转读经典供养菩萨。我常日夜以本神力卫护是人。乃至水火盗贼大横小横。一切恶事悉皆销灭。佛告坚牢地神。汝大神力诸神少及。何以故。阎浮土地悉蒙汝护。乃至草木沙石稻麻竹苇谷米宝贝从地而有。皆因汝力。又常称扬地藏菩萨利益之事汝之功德及以神通。百千倍于常分。地神。若未来世中有善男子善女人供养菩萨及转读是经。但依地藏本愿经一事修行者。汝以本神力而拥护之。勿令一切灾害及不如意事辄闻于耳。何况令受。非但汝独护是人故。亦有释梵眷属诸天眷属拥护是人。何故得如是圣贤拥护。皆由瞻礼地藏形像。及转读是本愿经故自然毕竟出离苦海证涅槃乐。以是之故得大拥护。\n\n见闻利益品第十二\n　　尔时世尊从顶门上放百千万亿大毫相光。所谓白毫相光．大白毫相光．瑞毫相光．大瑞毫相光．玉毫相光．大玉毫相光．紫毫相光．大紫毫相光．青毫相光．大青毫相光．碧毫相光．大碧毫相光．红毫相光．大红毫相光．绿毫相光．大绿毫相光．金毫相光．大金毫相光．庆云毫相光．大庆云毫相光．千轮毫光．大千轮毫光．宝轮毫光．大宝轮毫光．日轮毫光．大日轮毫光．月轮毫光．大月轮毫光．宫殿毫光．大宫殿毫光．海云毫光．大海云毫光．于顶门上放如是等毫相光已。出微妙音告诸大众天龙八部人非人等。听吾今日于忉利天宫。称扬赞叹地藏菩萨于人天中利益等事不思议事。超圣因事证十地事。毕竟不退阿耨多罗三藐三菩提事。说是语时。会中有一菩萨摩诃萨。名观世音。从座而起。胡跪合掌。白佛言。世尊。是地藏菩萨摩诃萨。具大慈悲怜愍罪苦众生。于千万亿世界化千万亿身。所有功德及不思议威神之力。我闻。世尊与十方无量诸佛异口同音赞叹地藏菩萨云。正使过去现在未来诸佛。说其功德犹不能尽。向者又蒙世尊普告大众。欲称扬地藏利益等事。唯愿世尊为现在未来一切众生。称扬地藏不思议事。令天龙八部瞻礼获福。佛告观世音菩萨。汝于娑婆世界有大因缘。若天若龙若男若女若神若鬼。乃至六道罪苦众生。闻汝名者见汝形者。恋慕汝者赞叹汝者。是诸众生于无上道必不退转。常生人天具受妙乐。因果将熟遇佛授记汝今具大慈悲怜愍众生。及天龙八部。听吾宣说地藏菩萨不思议利益之事。汝当谛听吾今说之。观世音言。唯然世尊愿乐欲闻。佛告观世音菩萨。未来现在诸世界中。有天人受天福尽有五衰相现。或有堕于恶道之者。如是天人若男若女。当现相时或见地藏菩萨形像。或闻地藏菩萨名。一瞻一礼。是诸天人转增天福。受大快乐永不堕三恶道报。何况见闻菩萨。以诸香华衣服饮食宝贝璎珞布施供养。所获功德福利无量无边。复次观世音。若未来现在诸世界中六道众生。临命终时得闻地藏菩萨名。一声历耳根者。是诸众生永不历三恶道苦。何况临命终时父母眷属将是命终人舍宅财物宝贝衣服。塑画地藏形像。或使病人未终之时。眼耳见闻知道眷属将舍宅宝贝等。为其自身塑画地藏菩萨形像。是人若是业报合受重病者。承斯功德寻即除愈寿命增益。是人若是业报命尽。应有一切罪障业障合堕恶趣者。承斯功德命终之后。即生人天受胜妙乐。一切罪障悉皆销灭。复次观世音菩萨。若未来世有男子女人。或乳哺时或三岁五岁十岁已下。亡失父母乃及亡失兄弟姊妹。是人年既长大。思忆父母及诸眷属。不知落在何趣。生何世界生何天中。是人若能塑画地藏菩萨形像。乃至闻名一瞻一礼。一日至七日莫退初心。闻名见形瞻礼供养。是人眷属假因业故堕恶趣者。计当劫数。承斯男女兄弟姊妹。塑画地藏形像瞻礼功德。寻即解脱生人天中。受胜妙乐者。即承斯功德转增圣因。受无量乐。是人更能三七日中一心瞻礼地藏形像。念其名字满于万遍。当得菩萨现无边身。具告是人眷属生界。或于梦中。菩萨现大神力亲领是人。于诸世界见诸眷属。更能每日念菩萨名千遍。至于千日。是人当得菩萨遣所在土地鬼神终身卫护。现世衣食丰溢无诸疾苦。乃至横事不入其门。何况及身。是人毕竟得菩萨摩顶授记。复次观世音菩萨。若未来世有善男子善女人。欲发广大慈心救度一切众生者。欲修无上菩提者。欲出离三界者。是诸人等见地藏形像及闻名者。至心归依或以香华衣服宝贝饮食供养瞻礼。是善男女等所愿速成永无障碍。复次观世音。若未来世有善男子善女人。欲求现在未来百千万亿等愿。百千万亿等事。但当归依瞻礼供养赞叹地藏菩萨形像。如是所愿所求悉皆成就。复愿地藏菩萨具大慈悲。永拥护我。是人于睡梦中即得菩萨摩顶授记。复次观世音菩萨。若未来世善男子善女人。于大乘经典深生珍重。发不思议心欲读欲诵。纵遇明师教视令熟。旋得旋忘动经年月不能读诵。是善男子等有宿业障未得销除故。于大乘经典无读诵性。如是之人闻地藏菩萨名。见地藏菩萨像。具以本心恭敬陈白更以香华衣服饮食一切玩具供养菩萨。以净水一盏经一日一夜。安菩萨前。然后合掌请服。回首向南临入口时。至心郑重服水既毕。慎五辛酒肉邪淫妄语及诸杀害。一七日或三七日。是善男子善女人。于睡梦中具见地藏菩萨现无边身。于是人处授灌顶水。其人梦觉即获聪明。应是经典一历耳根。即当永记更不忘失一句一偈。复次观世音菩萨。若未来世有诸人等。衣食不足求者乖愿。或多病疾或多凶衰。家宅不安眷属分散。或诸横事多来忤身。睡梦之间多有惊怖。如是人等闻地藏名见地藏形。至心恭敬念满万遍。是诸不如意事渐渐消灭。即得安乐衣食丰溢。乃至于睡梦中悉皆安乐。复次观世音菩萨。若未来世有善男子善女人。或因治生或因公私。或因生死或因急事。入山林中过渡河海。乃及大水或经险道。是人先当念地藏菩萨名万遍。所过土地鬼神卫护。行住坐卧永保安乐。乃至逢于虎狼师子。一切毒害不能损之。佛告观世音菩萨。是地藏菩萨于阎浮提有大因缘。若说于诸众生见闻利益等事。百千劫中说不能尽。是故观世音。汝以神力流布是经。令娑婆世界众生。百千万劫永受安乐。尔时世尊而说偈言。\n\n　　吾观地藏威神力　　恒河沙劫说难尽\n\n　　见闻瞻礼一念间　　利益人天无量事\n\n　　若男若女若龙神　　报尽应当堕恶道\n\n　　至心归依大士身　　寿命转增除罪障\n\n　　少失父母恩爱者　　未知魂神在何趣\n\n　　兄弟姊妹及诸亲　　生长以来皆不识\n\n　　或塑或画大士身　　悲恋瞻礼不暂舍\n\n　　三七日中念其名　　菩萨当现无边体\n\n　　示其眷属所生界　　纵堕恶趣寻出离\n\n　　若能不退是初心　　即获摩顶受圣记\n\n　　欲修无上菩提者　　乃至出离三界苦\n\n　　是人既发大悲心　　先当瞻礼大士像\n\n　　一切诸愿速成就　　永无业障能遮止\n\n　　有人发心念经典　　欲度群迷超彼岸\n\n　　虽立是愿不思议　　旋读旋忘多废失\n\n　　斯人有业障惑故　　于大乘经不能记\n\n　　供养地藏以香华　　衣服饮食诸玩具\n\n　　以净水安大士前　　一日一夜求服之\n\n　　发殷重心慎五辛　　酒肉邪淫及妄语\n\n　　三七日内勿杀害　　至心思念大士名\n\n　　即于梦中见无边　　觉来便得利根耳\n\n　　应是经教历耳闻　　千万生中永不忘\n\n　　以是大士不思议　　能使斯人获此慧\n\n　　贫穷众生及疾病　　家宅凶衰眷属离\n\n　　睡梦之中悉不安　　求者乖违无称遂\n\n　　至心瞻礼地藏像　　一切恶事皆消灭\n\n　　至于梦中尽得安　　衣食丰饶神鬼护\n\n　　欲入山林及渡海　　毒恶禽兽及恶人\n\n　　恶神恶鬼并恶风　　一切诸难诸苦恼\n\n　　但当瞻礼及供养　　地藏菩萨大士像\n\n　　如是山林大海中　　应是诸恶皆消灭\n\n　　观音至心听吾说　　地藏无尽不思议\n\n　　百千万劫说不周　　广宣大士如是力\n\n　　地藏名字人若闻　　乃至见像瞻礼者\n\n　　香华衣服饮食奉　　供养百千受妙乐\n\n　　若能以此回法界　　毕竟成佛超生死\n\n　　是故观音汝当知　　普告恒沙诸国土\n\n嘱累人天品第十三\n　　尔时世尊举金色臂。又摩地藏菩萨摩诃萨顶而作是言。地藏地藏。汝之神力不可思议。汝之慈悲不可思议。汝之智慧不可思议。汝之辩才不可思议。正使十方诸佛赞叹宣说汝之不思议事。千万劫中不能得尽。地藏地藏。记吾今日在忉利天中。于百千万亿不可说不可说一切诸佛菩萨天龙八部大会之中。再以人天诸众生等未出三界在火宅中者。付嘱于汝。无令是诸众生堕恶趣中一日一夜。何况更落五无间及阿鼻地狱。动经千万亿劫无有出期。地藏。是南阎浮提众生。志性无定习恶者多。纵发善心须臾即退。若遇恶缘念念增长。以是之故吾分是形百千亿化度。随其根性而度脱之。地藏吾今殷勤以天人众付嘱于汝。未来之世若有天人及善男子善女人。于佛法中种少善根。一毛一尘一沙一渧。汝以道力拥护是人。渐修无上勿令退失。复次地藏。未来世中若天若人随业报应落在恶趣。临堕趣中或至门首。是诸众生若能念得一佛名一菩萨名一句一偈大乘经典。是诸众生汝以神力方便救拔。于是人所现无边身为碎地狱。遣令生天受胜妙乐。尔时世尊而说偈言。\n\n　　现在未来天人众　　吾今殷勤付嘱汝\n\n　　以大神通方便度　　勿令堕在诸恶趣\n\n　　尔时地藏菩萨摩诃萨。胡跪合掌白佛言。世尊。唯愿世尊不以为虑。未来世中若有善男子善女人。于佛法中一念恭敬。我亦百千方便度脱是人。于生死中速得解脱。何况闻诸善事念念修行。自然于无上道永不退转。说是语时。会中有一菩萨名虚空藏。白佛言。世尊。我自至忉利。闻于如来赞叹地藏菩萨威神势力不可思议。未来世中若有善男子善女人。乃及一切天龙闻此经典及地藏名字。或瞻礼形像得几种福利。唯愿世尊为未来现在一切众等略而说之。佛告虚空藏菩萨。谛听谛听吾当为汝分别说之。若未来世有善男子善女人。见地藏形像及闻此经。乃至读诵香华饮食衣服珍宝布施供养赞叹瞻礼。得二十八种利益。一者天龙护念。二者善果日增。三者集圣上因。四者菩提不退。五者衣食丰足。六者疾疫不临。七者离水火灾。八者无盗贼厄。九者人见钦敬。十者神鬼助持。十一者女转男身。十二者为王臣女。十三者端正相好。十四者多生天上。十五者或为帝王。十六者宿智命通。十七者有求皆从。十八者眷属欢乐。十九者诸横销灭。二十者业道永除。二十一者去处尽通。二十二者夜梦安乐。二十三者先亡离苦。二十四者宿福受生。二十五者诸圣赞叹。二十六者聪明利根。二十七者饶慈愍心。二十八者毕竟成佛。复次虚空藏菩萨。若现在未来天龙鬼神闻地藏名礼地藏形。或闻地藏本愿事行。赞叹瞻礼得七种利益。一者速超圣地。二者恶业销灭。三者诸佛护临。四者菩提不退。五者增长本力。六者宿命皆通。七者毕竟成佛。尔时十方一切诸来。不可说不可说诸佛如来。及大菩萨天龙八部。闻释迦牟尼佛称扬赞叹地藏菩萨大威神力不可思议。叹未曾有。是时忉利天雨无量香华天衣珠璎。供养释迦牟尼佛及地藏菩萨已。一切众会俱复瞻礼合掌而退。", "大佛顶首楞严经.txt": "\n新印大佛頂首楞嚴經序\n\n前雄武軍節度推官許洞撰\n\n楞嚴經者，括諸佛萬行之樞紐也。通幽洞微，非二乘所賾；開物成務，乃十地攸宗。其文曲而達，其旨隱而暢，入於至妙之域，出於無生之表，鏗鏘磅礴群彙率化，窮玄絕聖其在茲乎。是知大和無私雖幽必煦，至神無迹雖微必貫，玄功無宰雖遐必達，率由心絕有為而大千同照，道躋無作而至感必通。\n\n如來謂斯經可以鼓吹乎群心、開決乎佛性，爰集大眾會于室羅筏城，天龍鬼神共覃斯教。嗚呼！三界以五欲而成，故摩登伽以宣淫為發題之始也；眾生以愛纏而起，故阿難以破惑為成道之基也。是以論有心則以無心為攝，悲有生則以無生為誘，談有相則破一切色境為主，示有作則脫一切煩惱為樂，此蓋覺虛妄而歸真實也。至若舉三十六地獄之因果、十鬼十類之緣業，此蓋昧真實而起虛妄也。不明實相無以煥菩提之心，不破妄塵無以悟眾生之性，是法微妙，知之者亦已鮮矣；能深究於此復廣其利於天下，余見其。\n\n大佛頂如來萬行首楞嚴經序\n\n趙宋泉南沙門釋祖派述\n\n至心歸命禮南謨無見頂相首楞嚴王。圓如來之密因，具菩薩之萬行，真修行路，妙證悟門，大乘義以了明，一切事而究竟。爰自祇園休夏聖王延齋，紫金光聚耀十方，迦陵仙音流法界，恒沙薩埵咸來咨決心疑，闔國王臣畢集願聞法要。教由緣起，阿難被溺於婬坊，道假人弘，師利承宣於祕呪。由是七處徵心，全是妄性淨元明；八還顯見，本來真覺圓常住。標迷悟之根本，令諸闡提而墮彌戾車；示同別之狂勞，俾一顛迦而摧惡叉聚。富樓那執相難性，四緣本紀於異同；波斯匿惑斷為常，一念元無於生滅。妙明覺體，非因非緣非自然；精真見元，不合不和不離即。以至六根虛妄無非菩提妙心，七大遍周盡是如來藏性。三緣永斷，不迷鏡裏之頭；二義斯明，頓悟衣中之寶；金鐘擊處，聲滅而聞自不消。華㲲綰時，六忘而一不可得。譬夫天王賜屋，二十五聖而各陳悟入之門；遠客遊方，十河沙眾而盡識歸還之路。勅文殊之揀選，誰當其根；指觀音之圓通，實從中入。而況三無漏學，真為修習之要機，四淨律儀，實號秉持之明誨。欲誦祕密之章句，須嚴清淨之壇場，無邊積業悉氷消，一切所求皆果遂。復乃開三門之漸次，是先佛之規模；立五品之名題，作將來之眼目。良由兩種之顛倒，遂成十二之類生，歷七趣之輪迴，織五重之渾濁。於是迴千光相攬七寶床，深憐恣客迷主人，痛念認賊為己子。洗心非正，五十重之魔境現前；覺際入交，四十四之聖心超越。而後慶喜欽承於妙誨，能仁宣發於真慈，窮五陰之妄源，勝十方之獻寶。貧人七錢而布施，尚獲輪王；行者一念以流通，定登佛果。真乘奧典，祕字靈文，《大佛頂如來密因修證了義諸菩薩萬行首楞嚴經》甚深法藏。\n\n\n大佛頂如來密因修證了義諸菩薩萬行首楞嚴經\n卷第一\n大唐神龍元年龍集乙巳五月己卯朔二十三日辛丑中天竺沙門般剌蜜帝於廣州制止道場譯出\n\n菩薩戒弟子前正諫大夫同中書門下平章事清河房融筆授\n\n烏長國沙門彌伽釋迦譯語\n\n如是我聞：\n\n一時，佛在室羅筏城祇桓精舍，與大比丘眾千二百五十人俱，皆是無漏大阿羅漢——佛子住持，善超諸有，能於國土成就威儀；從佛轉輪，妙堪遺囑，嚴淨毘尼，弘範三界；應身無量，度脫眾生，拔濟未來，越諸塵累。——其名曰大智舍利弗、摩訶目犍連、摩訶拘絺羅、富樓那彌多羅尼子、須菩提、優波尼沙陀等而為上首。復有無量辟支無學，并其初心同來佛所。屬諸比丘休夏自恣，十方菩薩諮決心疑，欽奉慈嚴，將求密義。即時如來敷座宴安，為諸會中宣示深奧。法筵清眾得未曾有，迦陵仙音遍十方界。恒沙菩薩來聚道場，文殊師利而為上首。\n\n時波斯匿王為其父王諱日營齋，請佛宮掖。自迎如來，廣設珍羞無上妙味，兼復親延諸大菩薩。城中復有長者、居士，同時飯僧，佇佛來應。佛勅文殊，分領菩薩及阿羅漢，應諸齋主。唯有阿難先受別請，遠遊未還，不遑僧次。既無上座及阿闍黎，途中獨歸，其日無供，即時阿難執持應器，於所遊城次第循乞。心中初求最後檀越以為齋主，無問淨穢、剎利尊姓及旃陀羅。方行等慈，不擇微賤，發意圓成一切眾生無量功德，阿難已知如來世尊訶須菩提及大迦葉，為阿羅漢心不均平。欽仰如來，開闡無遮，度諸疑謗。經彼城隍，徐步郭門，嚴整威儀，肅恭齋法。\n\n爾時，阿難因乞食次，經歷婬室，遭大幻術摩登伽女，以娑毘迦羅先梵天呪攝入婬席，婬躬撫摩，將毀戒體。如來知彼婬術所加，齋畢旋歸，王及大臣、長者、居士，俱來隨佛，願聞法要。于時世尊頂放百寶無畏光明，光中出生千葉寶蓮，有佛化身結跏趺坐，宣說神呪。勅文殊師利將呪往護，惡呪銷滅，提㢡阿難及摩登伽歸來佛所。阿難見佛，頂禮悲泣，恨無始來一向多聞未全道力，殷勤啟請十方如來得成菩提、妙奢摩他、三摩、禪那最初方便。於時復有恒沙菩薩，及諸十方大阿羅漢、辟支佛等，俱願樂聞。退坐默然，承受聖旨。\n\n佛告阿難：「汝我同氣，情均天倫，當初發心，於我法中見何勝相？頓捨世間深重恩愛！」\n\n阿難白佛：「我見如來三十二相勝妙殊絕，形體映徹猶如瑠璃。常自思惟：『此相非是欲愛所生。何以故？欲氣麁濁，腥臊交遘，膿血雜亂，不能發生勝淨妙明紫金光聚。』是以渴仰，從佛剃落。」\n\n佛言：「善哉！阿難！汝等當知：一切眾生從無始來生死相續，皆由不知常住真心性淨明體，用諸妄想，此想不真故有輪轉。汝今欲研無上菩提真發明性，應當直心詶我所問。十方如來同一道故出離生死，皆以直心！心言直故，如是乃至終始地位，中間永無諸委曲相。\n\n「阿難！我今問汝，當汝發心緣於如來三十二相，將何所見？誰為愛樂？」\n\n阿難白佛言：「世尊！如是愛樂，用我心目。由目觀見如來勝相，心生愛樂，故我發心，願捨生死。」\n\n佛告阿難：「如汝所說真所愛樂因于心目，若不識知心目所在，則不能得降伏塵勞。譬如國王為賊所侵，發兵討除，是兵要當知賊所在。使汝流轉，心目為咎；吾今問汝，唯心與目，今何所在？」\n\n阿難白佛言：「世尊！一切世間十種異生，同將識心居在身內；縱觀如來青蓮花眼，亦在佛面。我今觀此浮根四塵，秖在我面；如是識心，實居身內。」\n\n佛告阿難：「汝今現坐如來講堂，觀祇陀林今何所在？」\n\n「世尊！此大重閣清淨講堂在給孤園，今祇陀林實在堂外。」\n\n「阿難！汝今堂中先何所見？」\n\n「世尊！我在堂中先見如來，次觀大眾，如是外望方矚林園。」\n\n「阿難！汝矚林園因何有見？」\n\n「世尊！此大講堂戶牖開豁，故我在堂得遠瞻見。」\n\n爾時，世尊在大眾中，舒金色臂摩阿難頂，告示阿難及諸大眾：「有三摩提，名大佛頂首楞嚴王具足萬行、十方如來一門超出妙莊嚴路，汝今諦聽！」阿難頂禮，伏受慈旨。\n\n佛告阿難：「如汝所言『身在講堂，戶牖開豁，遠矚林園』，亦有眾生在此堂中，不見如來見堂外者？」\n\n阿難答言：「世尊！在堂不見如來，能見林泉，無有是處。」\n\n「阿難！汝亦如是。汝之心靈一切明了，若汝現前所明了心實在身內，爾時先合了知內身；頗有眾生先見身中，後觀外物？縱不能見心、肝、脾、胃、爪生、髮長、筋轉、脈搖、誠合明了，如何不知？必不內知，云何知外？是故應知，汝言『覺了能知之心住在身內』，無有是處。」\n\n阿難稽首而白佛言：「我聞如來如是法音，悟知我心實居身外。所以者何？譬如燈光然於室中，是燈必能先照室內，從其室門後及庭際。一切眾生不見身中獨見身外，亦如燈光居在室外，不能照室。是義必明，將無所惑；同佛了義，得無妄耶？」\n\n佛告阿難：「是諸比丘，適來從我室羅筏城循乞摶食，歸祇陀林，我已宿齋。汝觀比丘一人食時，諸人飽不？」\n\n阿難答言：「不也，世尊！何以故？是諸比丘雖阿羅漢，軀命不同，云何一人能令眾飽？」\n\n佛告阿難：「若汝覺了知見之心，實在身外，身心相外，自不相干。則心所知，身不能覺，覺在身際，心不能知。我今示汝兜羅綿手，汝眼見時，心分別不？」\n\n阿難答言：「如是，世尊！」\n\n佛告阿難：「若相知者，云何在外？是故應知，汝言『覺了能知之心住在身外』，無有是處。」\n\n阿難白佛言：「世尊！如佛所言『不見內故，不居身內；身心相知，不相離故，不在身外』，我今思惟，知在一處。」\n\n佛言：「處今何在？」\n\n阿難言：「此了知心既不知內而能見外，如我思忖，潛伏根裏。猶如有人取瑠璃椀，合其兩眼，雖有物合而不留礙，彼根隨見隨即分別。然我覺了能知之心不見內者，為在根故；分明矚外無障礙者，潛根內故。」\n\n佛告阿難：「如汝所言『潛根內者猶如瑠璃』，彼人當以瑠璃籠眼，當見山河，見瑠璃不？」\n\n「如是，世尊！是人當以瑠璃籠眼，實見瑠璃。」\n\n佛告阿難：「汝心若同瑠璃合者，當見山河，何不見眼？若見眼者，眼即同境，不得成隨；若不能見，云何說言『此了知心潛在根內如瑠璃合』？是故應知，汝言『覺了能知之心潛伏根裏如瑠璃合』，無有是處。」\n\n阿難白佛言：「世尊！我今又作如是思惟：『是眾生身，府藏在中，竅穴居外；有藏則暗，有竅則明。』今我對佛，開眼見明，名為見外；閉眼見暗，名為見內。是義云何？」\n\n佛告阿難：「汝當閉眼見暗之時，此暗境界為與眼對，為不對眼？若與眼對，暗在眼前，云何成內？若成內者，居暗室中無日月燈，此室暗中皆汝焦府？若不對者，云何成見？若離外見，內對所成，合眼見暗，名為身中；開眼見明，何不見面？若不見面，內對不成。見面若成，此了知心及與眼根，乃在虛空，何成在內？若在虛空，自非汝體，即應如來今見汝面，亦是汝身。汝眼已知，身合非覺。必汝執言身，眼兩覺，應有二知，即汝一身應成兩佛！是故應知，汝言『見暗名見內』者，無有是處。」\n\n阿難言：「我常聞佛開示四眾：『由心生故種種法生，由法生故種種心生。』我今思惟：『即思惟體實我心性。隨所合處，心則隨有；亦非內、外、中間三處。』」\n\n佛告阿難：「汝今說言『由法生故種種心生，隨所合處心隨有』者，是心無體則無所合；若無有體而能合者，則十九界因七塵合，是義不然。若有體者，如汝以手自挃其體，汝所知心為復內出、為從外入？若復內出，還見身中；若從外來，先合見面？」\n\n阿難言：「見是其眼，心知非眼，為見非義。」\n\n佛言：「若眼能見，汝在室中門能見不？則諸已死尚有眼存，應皆見物。若見物者，云何名死？阿難！又汝覺了能知之心，若必有體，為復一體？為有多體？今在汝身，為復遍體？為不遍體？若一體者，則汝以手挃一𨈛時，四𨈛應覺；若咸覺者，挃應無在。若挃有所，則汝一體自不能成。若多體者，則成多人。何體為汝？若遍體者，同前所挃！若不遍者，當汝觸頭亦觸其足，頭有所覺，足應無知。今汝不然。是故應知，隨所合處心則隨有，無有是處。」\n\n阿難白佛言：「世尊！我亦聞佛與文殊等諸法王子談實相時，世尊亦言：『心不在內，亦不在外。』如我思惟：『內無所見，外不相知。內無知故，在內不成；身心相知，在外非義。今相知故，復內無見，當在中間。』」\n\n佛言：「汝言中間，中必不迷，非無所在。今汝推中，中何為在？為復在處？為當在身？若在身者，在邊非中，在中同內。若在處者，為有所表？為無所表？無表同無，表則無定。何以故？如人以表表為中時，東看則西，南觀成北；表體既混，心應雜亂？」\n\n阿難言：「我所說中，非此二種。如世尊言『眼、色為緣生於眼識』，眼有分別，色塵無知，識生其中則為心在。」\n\n佛言：「汝心若在根、塵之中，此之心體為復兼二？為不兼二？若兼二者，物體雜亂。物非體知，成敵兩立，云何為中？兼二不成。非知不知，即無體性，中何為相？是故應知，當在中間，無有是處。」\n\n阿難白佛言：「世尊！我昔見佛與大目連、須菩提、富樓那、舍利弗四大弟子共轉法輪，常言『覺知分別心性，既不在內，亦不在外，不在中間，俱無所在；一切無著，名之為心』，則我無著，名為心不？」\n\n佛告阿難：「汝言『覺知分別心性俱無在』者，世間虛空、水、陸、飛行諸所物象，名為一切。汝不著者，為在為無？無則同於龜毛、兔角，云何不著？有不著者，不可名無。無相則無，非無則相；相有則在，云何無著？是故應知『一切無著名覺知心』，無有是處。」\n\n爾時，阿難在大眾中，即從座起，偏袒右肩，右膝著地，合掌恭敬而白佛言：「我是如來最小之弟，蒙佛慈愛，雖今出家，猶恃憍憐，所以多聞未得無漏；不能折伏娑毘羅呪，為彼所轉，溺於婬舍，當由不知真際所詣。唯願世尊大慈哀愍，開示我等奢摩他路，令諸闡提隳彌戾車！」作是語已，五體投地。及諸大眾，傾渴翹佇，欽聞示誨。\n\n爾時，世尊從其面門放種種光，其光晃耀如百千日，普佛世界六種震動。如是十方微塵國土一時開現，佛之威神，令諸世界合成一界。其世界中，所有一切諸大菩薩，皆住本國合掌承聽。\n\n佛告阿難：「一切眾生，從無始來種種顛倒，業種自然如惡叉聚。諸修行人，不能得成無上菩提乃至別成聲聞、緣覺，及成外道、諸天魔王及魔眷屬，皆由不知二種根本錯亂修習；猶如煮沙欲成嘉饌，縱經塵劫終不能得。云何二種？阿難！一者、無始生死根本，則汝今者與諸眾生用攀緣心為自性者。二者、無始菩提、涅槃元清淨體，則汝今者識精元明，能生諸緣緣所遺者。由諸眾生遺此本明，雖終日行而不自覺，枉入諸趣。\n\n「阿難！汝今欲知奢摩他路，願出生死，今復問汝！」\n\n即時如來舉金色臂，屈五輪指，語阿難言：「汝今見不？」\n\n阿難言：「見。」\n\n佛言：「汝何所見？」\n\n阿難言：「我見如來舉臂屈指為光明拳，曜我心目。」\n\n佛言：「汝將誰見？」\n\n阿難言：「我與大眾同將眼見。」\n\n佛告阿難：「汝今答我：如來屈指為光明拳，耀汝心目，汝目可見，以何為心當我拳耀？」\n\n阿難言：「如來現今徵心所在，而我以心推窮尋逐，即能推者我將為心。」\n\n佛言：「咄！阿難！此非汝心！」\n\n阿難矍然，避座、合掌，起立白佛：「此非我心，當名何等？」\n\n佛告阿難：「此是前塵虛妄相想，惑汝真性！由汝無始至于今生，認賊為子，失汝元常，故受輪轉。」\n\n阿難白佛言：「世尊！我佛寵弟，心愛佛故，令我出家；我心何獨供養如來，乃至遍歷恒沙國土承事諸佛及善知識，發大勇猛行諸一切難行法事，皆用此心；縱令謗法永退善根，亦因此心。若此發明不是心者，我乃無心同諸土木，離此覺知更無所有，云何如來說此非心？我實驚怖，兼此大眾無不疑惑，唯垂大悲開示未悟！」\n\n爾時，世尊開示阿難及諸大眾，欲令心入無生法忍。於師子座摩阿難頂而告之言：「如來常說諸法所生，唯心所現。一切因果、世界、微塵，因心成體。阿難！若諸世界一切所有，其中乃至草葉縷結，詰其根元咸有體性；縱令虛空亦有名貌；何況清淨妙淨明心、性一切心而自無體？若汝執悋分別覺觀所了知性必為心者，此心即應離諸一切色、香、味、觸諸塵事業別有全性。如汝今者承聽我法，此則因聲而有分別。縱滅一切見、聞、覺、知，內守幽閑，猶為法塵分別影事。我非勅汝執為非心，但汝於心微細揣摩，若離前塵有分別性，即真汝心；若分別性離塵無體，斯則前塵分別影事。塵非常住，若變滅時此心則同龜毛、兔角，則汝法身同於斷滅，其誰修證無生法忍？」即時阿難與諸大眾，默然自失。\n\n佛告阿難：「世間一切諸修學人，現前雖成九次第定，不得漏盡成阿羅漢，皆由執此生死妄想，誤為真實。是故汝今雖得多聞，不成聖果。」\n\n阿難聞已，重復悲淚，五體投地，長跪合掌而白佛言：「自我從佛發心出家，恃佛威神，常自思惟：『無勞我修，將謂如來惠我三昧，不知身心本不相代，失我本心；雖身出家，心不入道，譬如窮子捨父逃逝。今日乃知雖有多聞，若不修行與不聞等，如人說食終不能飽。』世尊！我等今者二障所纏，良由不知寂常心性，唯願如來哀愍窮露，發妙明心，開我道眼！」\n\n即時如來從胸卍字涌出寶光，其光晃昱有百千色。十方微塵普佛世界一時周遍，遍灌十方所有寶剎諸如來頂，旋至阿難及諸大眾。告阿難言：「吾今為汝建大法幢，亦令十方一切眾生獲妙微密性淨明心，得清淨眼。\n\n「阿難！汝先答我見光明拳，此拳光明因何所有？云何成拳？汝將誰見？」\n\n阿難言：「由佛全體閻浮檀金，赩如寶山，清淨所生，故有光明；我實眼觀；五輪指端屈握示人，故有拳相。」\n\n佛告阿難：「如來今日實言告汝：諸有智者要以譬喻而得開悟。阿難！譬如我拳，若無我手不成我拳，若無汝眼不成汝見；以汝眼根例我拳理，其義均不？」\n\n阿難言：「唯然！世尊！既無我眼，不成我見；以我眼根例如來拳，事義相類。」\n\n佛告阿難：「汝言相類，是義不然。何以故？如無手人，拳畢竟滅；彼無眼者，非見全無。所以者何？汝試於途詢問盲人：『汝何所見？』彼諸盲人必來答汝：『我今眼前唯見黑暗，更無他矚。』以是義觀，前塵自暗，見何虧損？」\n\n阿難言：「諸盲眼前唯覩黑暗，云何成見？」\n\n佛告阿難：「諸盲無眼唯觀黑暗，與有眼人處於暗室，二黑有別、為無有別？」\n\n「如是，世尊！此暗中人與彼群盲，二黑校量，曾無有異。」\n\n「阿難！若無眼人全見前黑，忽得眼光，還於前塵見種種色名眼見者；彼暗中人全見前黑，忽獲燈光，亦於前塵見種種色應名燈見。若燈見者，燈能有見，自不名燈。又則燈觀，何關汝事？是故當知，燈能顯色，如是見者是眼非燈；眼能顯色，如是見性是心非眼。」\n\n阿難雖復得聞是言，與諸大眾口已默然，心未開悟。猶冀如來慈音宣示，合掌清心佇佛悲誨。\n\n爾時，世尊舒兜羅綿網相光手，開五輪指，誨勅阿難及諸大眾：「我初成道，於鹿園中，為阿若多五比丘等及汝四眾言：『一切眾生不成菩提及阿羅漢，皆由客塵煩惱所誤。』汝等當時因何開悟，今成聖果？」\n\n時憍陳那起立白佛：「我今長老，於大眾中獨得解名，因悟客塵二字成果。世尊！譬如行客投寄旅亭，或宿或食，食宿事畢，俶裝前途，不遑安住；若實主人，自無攸往。如是思惟：『不住名客，住名主人，以不住者名為客義。』又如新霽，清暘昇天，光入隙中，發明空中諸有塵相；塵質搖動，虛空寂然。如是思惟：『澄寂名空，搖動名塵，以搖動者名為塵義。』」\n\n佛言：「如是。」\n\n即時如來於大眾中，屈五輪指，屈已復開、開已又屈，謂阿難言：「汝今何見？」\n\n阿難言：「我見如來百寶輪掌，眾中開合。」\n\n佛告阿難：「汝見我手眾中開合，為是我手有開有合？為復汝見有開有合？」\n\n阿難言：「世尊寶手眾中開合，我見如來手自開合，非我見性自開自合。」\n\n佛言：「誰動誰靜？」\n\n阿難言：「佛手不住，而我見性尚無有靜，誰為無住！」\n\n佛言：「如是。」\n\n如來於是從輪掌中，飛一寶光在阿難右，即時阿難迴首右𥌊；又放一光在阿難左，阿難又則迴首左𥌊。佛告阿難：「汝頭今日何因搖動？」\n\n阿難言：「我見如來出妙寶光來我左右，故左右觀，頭自搖動。」\n\n「阿難！汝𥌊佛光左右動頭，為汝頭動？為復見動？」\n\n「世尊！我頭自動，而我見性尚無有止，誰為搖動！」\n\n佛言：「如是。」\n\n於是如來普告大眾：「若復眾生，以搖動者名之為塵，以不住者名之為客；汝觀阿難頭自動搖，見無所動。又汝觀我手自開合，見無舒卷。云何汝今以動為身？以動為境？從始洎終念念生滅遺失真性，顛倒行事，性心失真，認物為己；輪迴是中，自取流轉！」\n\n大佛頂萬行首楞嚴經卷第一\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第二(一名中印度那蘭陀大道場經，於灌頂部錄出別行)\n\n唐天竺沙門般剌蜜帝譯\n\n爾時，阿難及諸大眾聞佛示誨，身心泰然。念無始來失却本心，妄認緣塵分別影事，今日開悟，如失乳兒忽遇慈母。合掌禮佛，願聞如來顯出身心真妄虛實，現前生滅與不生滅二發明性。\n\n波斯匿王起立白佛：「我昔未承諸佛誨勅，見迦旃延、毘羅胝子，咸言：『此身死後斷滅，名為涅槃。』我雖值佛，今猶狐疑。云何發揮，證知此心不生滅地？今此大眾諸有漏者，咸皆願聞。」\n\n佛告大王：「汝身現存，今復問汝：汝此肉身為同金剛常住不朽？為復變壞？」\n\n「世尊！我今此身終從變滅。」\n\n佛言：「大王！汝未曾滅，云何知滅？」\n\n「世尊！我此無常變壞之身雖未曾滅，我觀現前念念遷謝，新新不住；如火成灰，漸漸銷殞，殞亡不息，決知此身當從滅盡。」\n\n佛言：「如是，大王！汝今生齡已從衰老，顏貌何如童子之時？」\n\n「世尊！我昔孩孺，膚腠潤澤，年至長成血氣充滿，而今頹齡迫於衰耄，形色枯悴，精神昏昧，髮白面皺，逮將不久，如何見比充盛之時！」\n\n佛言：「大王！汝之形容應不頓朽？」\n\n王言：「世尊！變化密移，我誠不覺，寒暑遷流，漸至於此。何以故？我年二十雖號年少，顏貌已老初十年時；三十之年又衰二十；于今六十又過于二，觀五十時宛然強壯。世尊！我見密移，雖此殂落其間流易且限十年。若復令我微細思惟：『其變寧唯一紀二紀，實為年變；豈唯年變，亦兼月化；何直月化，兼又日遷。』沈思諦觀，剎那剎那、念念之間不得停住，故知我身終從變滅。」\n\n佛言：「大王！汝見變化遷改不停，悟知汝滅；亦於滅時，知汝身中有不滅耶？」\n\n波斯匿王合掌白佛：「我實不知！」\n\n佛言：「我今示汝不生滅性。大王！汝年幾時見恒河水？」\n\n王言：「我生三歲，慈母携我謁耆婆天，經過此流，爾時即知是恒河水。」\n\n佛言：「大王！如汝所說，二十之時衰於十歲，乃至六十，日月歲時念念遷變；則汝三歲見此河時，至年十三其水云何？」\n\n王言：「如三歲時宛然無異；乃至于今年六十二，亦無有異。」\n\n佛言：「汝今自傷髮白面皺，其面必定皺於童年；則汝今時觀此恒河，與昔童時觀河之見，有童耄不？」\n\n王言：「不也，世尊！」\n\n佛言：「大王！汝面雖皺，而此見精性未曾皺！皺者為變，不皺非變；變者受滅，彼不變者元無生滅，云何於中受汝生死？而猶引彼末伽梨等，都言此身死後全滅！」\n\n王聞是言，信知身後捨生趣生，與諸大眾踊躍歡喜，得未曾有。\n\n阿難即從座起，禮佛合掌，長跪白佛：「世尊！若此見聞必不生滅，云何世尊名我等輩遺失真性，顛倒行事？願興慈悲洗我塵垢！」\n\n即時如來垂金色臂，輪手下指，示阿難言：「汝今見我母陀羅手為正為倒？」\n\n阿難言：「世間眾生以此為倒，而我不知誰正誰倒。」\n\n佛告阿難：「若世間人以此為倒，即世間人將何為正？」\n\n阿難言：「如來竪臂，兜羅綿手上指於空，則名為正。」\n\n佛即竪臂，告阿難言：「若此顛倒首尾相換，諸世間人一倍瞻視，則知汝身與諸如來清淨法身比類發明；如來之身名正遍知，汝等之身號性顛倒。隨汝諦觀汝身、佛身，稱顛倒者，名字何處號為顛倒？」\n\n于時阿難與諸大眾，瞪矒瞻佛目精不瞬，不知身心顛倒所在。佛興慈悲，哀愍阿難及諸大眾，發海潮音遍告同會：「諸善男子！我常說言：『色心諸緣及心所使、諸所緣法，唯心所現。』汝身、汝心，皆是妙明真精妙心中所現物。云何汝等遺失本妙圓妙明心寶明妙性、認悟中迷？晦昧為空；空晦暗中結暗為色；色雜妄想，想相為身；聚緣內搖，趣外奔逸，昏擾擾相以為心性。一迷為心，決定惑為色身之內，不知色身外洎山河虛空大地，咸是妙明真心中物。譬如澄清百千大海，棄之、唯認一浮漚體目為全潮，窮盡瀛渤。汝等即是迷中倍人！如我垂手等無差別，如來說為可憐愍者。」\n\n阿難承佛悲救深誨，垂泣叉手而白佛言：「我雖承佛如是妙音，悟妙明心元所圓滿常住心地，而我悟佛現說法音，現以緣心，允所瞻仰；徒獲此心，未敢認為本元心地。願佛哀愍宣示圓音，拔我疑根歸無上道！」\n\n佛告阿難：「汝等尚以緣心聽法，此法亦緣，非得法性。如人以手指月示人，彼人因指當應看月，若復觀指以為月體，此人豈唯亡失月輪，亦亡其指。何以故？以所標指為明月故。豈唯亡指，亦復不識明之與暗。何以故？即以指體為月明性，明暗二性無所了故。汝亦如是，若以分別我說法音為汝心者，此心自應離分別音、有分別性。譬如有客寄宿旅亭，暫止便去，終不常住；而掌亭人都無所去，名為亭主。此亦如是，若真汝心，則無所去，云何離聲無分別性？斯則豈唯聲分別心，分別我容，離諸色相無分別性；如是乃至分別都無，非色非空，拘舍離等昧為冥諦，離諸法緣無分別性，則汝心性各有所還，云何為主？」\n\n阿難言：「若我心性各有所還，則如來說妙明元心，云何無還？唯垂哀愍為我宣說！」\n\n佛告阿難：「且汝見我見精明元，此見雖非妙精明心，如第二月；非是月影。汝應諦聽！今當示汝無所還地。阿難！此大講堂，洞開東方，日輪昇天則有明耀；中夜黑月，雲霧晦暝，則復昏暗；戶牖之隙則復見通；牆宇之間則復觀擁；分別之處則復見緣；頑虛之中遍是空性；欝𡋯之象則紆昏塵；澄霽斂氛又觀清淨。阿難！汝咸看此諸變化相，吾今各還本所因處。云何本因？阿難！此諸變化，明還日輪；何以故？無日不明，明因屬日，是故還日。暗還黑月；通還戶牖；擁還牆宇；緣還分別；頑虛還空；欝𡋯還塵；清明還霽。則諸世間一切所有，不出斯類。汝見八種見精明性，當欲誰還！何以故？若還於明，則不明時無復見暗。雖明暗等種種差別，見無差別，諸可還者自然非汝；不汝還者非汝而誰？則知汝心本妙明淨，汝自迷悶喪本受輪，於生死中常被漂溺，是故如來名可憐愍。」\n\n阿難言：「我雖識此見性無還，云何得知是我真性？」\n\n佛告阿難：「吾今問汝：今汝未得無漏清淨，承佛神力見於初禪，得無障礙；而阿那律見閻浮提，如觀掌中菴摩羅菓；諸菩薩等見百千界；十方如來窮盡微塵清淨國土無所不矚；眾生洞視不過分寸。阿難！且吾與汝觀四天王所住宮殿，中間遍覽水陸空行，雖有昏明種種形像，無非前塵分別留礙。汝應於此分別自他，今吾將汝擇於見中，誰是我體？誰為物象？阿難！極汝見源，從日月宮是物非汝，至七金山周遍諦觀，雖種種光亦物非汝；漸漸更觀雲騰、鳥飛、風動、塵起、樹木、山川、草芥、人畜，咸物非汝。阿難！是諸近遠諸有物性，雖復差殊，同汝見精清淨所矚。則諸物類自有差別，見性無殊。此精妙明，誠汝見性。若見是物，則汝亦可見吾之見。若同見者名為見吾，吾不見時，何不見吾不見之處？若見不見，自然非彼不見之相。若不見吾不見之地，自然非物，云何非汝？又則汝今見物之時，汝既見物，物亦見汝；體性紛雜，則汝與我并諸世間不成安立。阿難！若汝見時，是汝非我；見性周遍，非汝而誰？云何自疑汝之真性，性汝不真，取我求實！」\n\n阿難白佛言：「世尊！若此見性必我非餘，我與如來觀四天王勝藏寶殿，居日月宮，此見周圓遍娑婆國；退歸精舍只見伽藍，清心戶堂但瞻簷廡。世尊！此見如是，其體本來周遍一界，今在室中唯滿一室，為復此見縮大為小？為當牆宇夾令斷絕？我今不知斯義所在，願垂弘慈為我敷演！」\n\n佛告阿難：「一切世間大小、內外諸所事業，各屬前塵，不應說言見有舒縮。譬如方器中見方空，吾復問汝，此方器中所見方空，為復定方？為不定方？若定方者，別安圓器空應不圓；若不定者，在方器中應無方空。汝言不知斯義所在，義性如是，云何為在？阿難！若復欲令入無方圓，但除器方。空體無方，不應說言更除虛空方相所在。若如汝問『入室之時縮見令小』，仰觀日時，汝豈挽見齊於日面？若築牆宇能夾見斷，穿為小竇，寧無續迹？是義不然。一切眾生從無始來迷己為物，失於本心，為物所轉；故於是中觀大、觀小。若能轉物，則同如來身心圓明，不動道場，於一毛端遍能含受十方國土。」\n\n阿難白佛言：「世尊！若此見精必我妙性，今此妙性現在我前，見必我真，我今身心復是何物？而今身心分別有實，彼見無別分辨我身。若實我心，令我今見，見性實我而身非我，何殊如來先所難言『物能見我』？唯垂大慈，開發未悟！」\n\n佛告阿難：「今汝所言『見在汝前』，是義非實。若實汝前，汝實見者，則此見精既有方所，非無指示。且今與汝坐祇陀林，遍觀林渠及與殿堂，上至日月，前對恒河。汝今於我師子座前，舉手指陳是種種相——陰者是林，明者是日，礙者是壁，通者是空，如是乃至草樹纖毫——大小雖殊，但可有形無不指著。若必有見現在汝前，汝應以手礭實指陳何者是見？阿難當知，若空是見，既已成見，何者是空？若物是見，既已是見，何者為物？汝可微細披剝萬象，析出精明淨妙見元，指陳示我，同彼諸物分明無惑。」\n\n阿難言：「我今於此重閣講堂，遠洎恒河、上觀日月，舉手所指、縱目所觀，指皆是物，無是見者。世尊！如佛所說，況我有漏初學聲聞，乃至菩薩亦不能於萬物象前剖出精見離一切物別有自性！」\n\n佛言：「如是，如是！」\n\n佛復告阿難：「如汝所言『無有精見離一切物別有自性』，則汝所指是物之中無是見者。今復告汝，汝與如來坐祇陀林，更觀林苑乃至日月種種象殊，必無見精受汝所指；汝又發明此諸物中何者非見？」\n\n阿難言：「我實遍見此祇陀林，不知是中何者非見。何以故？若樹非見，云何見樹？若樹即見，復云何樹？如是乃至若空非見，云何為空？若空即見，復云何空？我又思惟：『是萬象中微細發明無非見者！』」\n\n佛言：「如是，如是。」\n\n於是大眾非無學者，聞佛此言，茫然不知是義終始，一時惶悚，失其所守。如來知其魂慮變慴，心生憐愍，安慰阿難及諸大眾：「諸善男子！無上法王是真實語！如所如說不誑不妄，非末伽梨四種不死矯亂論議。汝諦思惟，無忝哀慕。」\n\n是時，文殊師利法王子愍諸四眾，在大眾中即從座起，頂禮佛足，合掌恭敬而白佛言：「世尊！此諸大眾，不悟如來發明二種精見色空、是非是義。世尊！若此前緣色空等象，若是見者，應有所指；若非見者，應無所矚。而今不知是義所歸，故有驚怖，非是疇昔善根輕尠。唯願如來大慈發明，此諸物象與此見精元是何物，於其中間無是非是。」\n\n佛告文殊及諸大眾：「十方如來及大菩薩，於其自住三摩地中，見與見緣并所想相，如虛空花本無所有；此見及緣，元是菩提妙淨明體，云何於中有是非是？文殊！吾今問汝，如汝文殊，更有文殊是文殊者？為無文殊？」\n\n「如是，世尊！我真文殊，無是文殊。何以故？若有是者，則二文殊。然我今日非無文殊，於中實無是非二相。」\n\n佛言：「此見妙明與諸空塵，亦復如是。本是妙明無上菩提淨圓真心，妄為色空及與聞見，如第二月，誰為是月？又誰非月？文殊！但一月真，中間自無是月、非月。是以汝今觀見與塵種種發明，名為妄想，不能於中出是非是。由是精真妙覺明性，故能令汝出指非指！」\n\n阿難白佛言：「世尊！誠如法王所說，覺緣遍十方界湛然常住，性非生滅；與先梵志娑毘迦羅所談冥諦，及投灰等諸外道種說有真我遍滿十方，有何差別？世尊亦曾於楞伽山為大慧等敷演斯義——彼外道等常說自然，我說因緣非彼境界。——我今觀此覺性自然，非生非滅，遠離一切虛妄顛倒，似非因緣與彼自然；云何開示，不入群邪，獲真實心妙覺明性？」\n\n佛告阿難：「我今如是開示方便，真實告汝，汝猶未悟，惑為自然。阿難！若必自然，自須甄明有自然體。汝且觀此妙明見中，以何為自？此見為復以明為自？以暗為自？以空為自？以塞為自？阿難！若明為自，應不見暗？若復以空為自體者，應不見塞？如是乃至諸暗等相以為自者，則於明時見性斷滅，云何見明？」\n\n阿難言：「必此妙見性非自然，我今發明是因緣性。心猶未明，諮詢如來，是義云何合因緣性？」\n\n佛言：「汝言因緣，吾復問汝，汝今因見，見性現前，此見為復因明有見？因暗有見？因空有見？因塞有見？阿難！若因明有，應不見暗，如因暗有，應不見明；如是乃至因空、因塞，同於明、暗。復次，阿難！此見又復緣明有見？緣暗有見？緣空有見？緣塞有見？阿難！若緣空有，應不見塞；若緣塞有，應不見空；如是乃至緣明、緣暗，同於空、塞。當知如是精覺妙明，非因、非緣，亦非自然、非不自然；無非、不非，無是、非是；離一切相，即一切法。汝今云何於中措心，以諸世間戲論名相而得分別！如以手掌撮摩虛空，只益自勞；虛空云何隨汝執捉？」\n\n阿難白佛言：「世尊！必妙覺性非因非緣，世尊！云何常與比丘宣說見性具四種緣——所謂因空、因明、因心、因眼，是義云何？」\n\n佛言：「阿難！我說世間諸因緣相，非第一義。阿難！吾復問汝，諸世間人說我能見，云何名見？云何不見？」\n\n阿難言：「世人因於日、月、燈光見種種相，名之為見。若復無此三種光明，則不能見。」\n\n「阿難！若無明時名不見者，應不見暗；若必見暗，此但無明云何無見？阿難！若在暗時，不見明故名為不見；今在明時，不見暗相還名不見；如是二相俱名不見？若復二相自相𣣋奪，非汝見性於中暫無；如是則知二俱名見，云何不見？是故阿難！汝今當知，見明之時，見非是明；見暗之時，見非是暗；見空之時，見非是空；見塞之時，見非是塞，四義成就。汝復應知，見見之時，見非是見，見猶離見，見不能及，云何復說因緣自然及和合相？汝等聲聞狹劣無識，不能通達清淨實相。吾今誨汝，當善思惟，無得疲怠妙菩提路！」\n\n阿難白佛言：「世尊！如佛世尊為我等輩宣說因緣及與自然，諸和合相與不和合，心猶未開；而今更聞見見非見，重增迷悶。伏願弘慈施大慧目，開示我等覺心明淨！」作是語已，悲淚頂禮，承受聖旨。\n\n爾時，世尊憐愍阿難及諸大眾，將欲敷演大陀羅尼諸三摩提妙修行路，告阿難言：「汝雖強記，但益多聞，於奢摩他微密觀照，心猶未了。汝今諦聽！吾當為汝分別開示，亦令將來諸有漏者獲菩提果。阿難！一切眾生輪迴世間，由二顛倒分別見妄，當處發生，當業輪轉。云何二見？一者、眾生別業妄見，二者、眾生同分妄見。\n\n「云何名為別業妄見？阿難！如世間人目有赤眚，夜見燈光別有圓影五色重疊。於意云何？此夜燈明所現圓光，為是燈色？為當見色？阿難！此若燈色，則非眚人何不同見，而此圓影唯眚之觀。若是見色，見已成色，則彼眚人見圓影者名為何等？復次，阿難！若此圓影離燈別有，則合傍觀屏帳、几筵有圓影出。離見別有，應非眼矚，云何眚人目見圓影？是故當知色實在燈，見病為影；影、見俱眚，見眚非病。終不應言『是燈是見，於是中有非燈非見』，如第二月非體非影。何以故？第二之觀，揑所成故。諸有智者不應說言『此揑根元，是形非形，離見非見』，此亦如是，目眚所成，今欲名誰是燈、是見？何況分別非燈、非見！\n\n「云何名為同分妄見？阿難！此閻浮提，除大海水，中間平陸有三千洲。正中大洲，東西括量，大國凡有二千三百；其餘小洲，在諸海中，其間或有三兩百國，或一或二，至于三十、四十、五十。阿難！若復此中有一小洲，只有兩國。唯一國人同感惡緣，則彼小洲當土眾生，覩諸一切不祥境界，或見二日，或見兩月，其中乃至暈蝕珮玦、彗勃飛流、負耳虹蜺。種種惡相，但此國見；彼國眾生，本所不見，亦復不聞。阿難！吾今為汝以此二事進退合明。\n\n「阿難！如彼眾生別業妄見，矚燈光中所現圓影，雖現似境，終彼見者目眚所成。眚即見勞，非色所造；然見眚者終無見咎。例汝今日，以目觀見山河國土及諸眾生，皆是無始見病所成。見與見緣似現前境，元我覺明見所緣眚。覺見即眚，本覺明心覺緣非眚；覺所覺眚，覺非眚中，此實見見，云何復名覺、聞、知、見？是故汝今見我及汝并諸世間十類眾生，皆即見眚，非見眚者；彼見真精性非眚者，故不名見。\n\n「阿難！如彼眾生同分妄見，例彼妄見別業一人，一病目人同彼一國。彼見圓影，眚妄所生。此眾同分所現不祥，同見業中瘴惡所起，俱是無始見妄所生。例閻浮提三千洲中，兼四大海娑婆世界，并洎十方諸有漏國及諸眾生，同是覺明無漏妙心，見、聞、覺、知虛妄病緣、和合妄生，和合妄死。若能遠離諸和合緣及不和合，則復滅除諸生死因；圓滿菩提不生滅性，清淨本心本覺常住。\n\n「阿難！汝雖先悟本覺妙明性非因緣非自然性，而猶未明如是覺元非和合生及不和合。阿難！吾今復以前塵問汝，汝今猶以一切世間妄想和合諸因緣性，而自疑惑證菩提心和合起者。則汝今者妙淨見精，為與明和？為與闇和？為與通和？為與塞和？若明和者，且汝觀明，當明現前，何處雜見？見相可辨，雜何形像？若非見者，云何見明？若即見者，云何見見？必見圓滿，何處和明？若明圓滿不合見和，見必異明，雜則失彼性明名字；雜失明性，和明非義。彼暗與通及諸群塞，亦復如是。\n\n「復次，阿難！又汝今者妙淨見精，為與明合？為與暗合？為與通合？為與塞合？若明合者，至於暗時明相已滅，此見即不與諸暗合，云何見暗？若見暗時不與暗合，與明合者應非見明？既不見明，云何明合了明非暗？彼暗與通及諸群塞，亦復如是。」\n\n阿難白佛言：「世尊！如我思惟，此妙覺元與諸緣塵及心念慮非和合耶？」\n\n佛言：「汝今又言覺非和合，吾復問汝，此妙見精非和合者，為非明和？為非暗和？為非通和？為非塞和？若非明和，則見與明必有邊畔。汝且諦觀，何處是明？何處是見？在見在明，自何為畔？阿難！若明際中必無見者，則不相及；自不知其明相所在，畔云何成？彼暗與通及諸群塞，亦復如是。\n\n「又妙見精非和合者，為非明合？為非暗合？為非通合？為非塞合？若非明合，則見與明性相乖角，如耳與明了不相觸；見且不知明相所在，云何甄明合非合理？彼暗與通及諸群塞，亦復如是。\n\n「阿難！汝猶未明一切浮塵諸幻化相，當處出生，隨處滅盡；幻妄稱相，其性真為妙覺明體。如是乃至五陰、六入，從十二處至十八界，因緣和合虛妄有生，因緣別離虛妄名滅；殊不能知生滅去來，本如來藏常住妙明不動周圓妙真如性，性真常中求於去來、迷悟、死生了無所得。\n\n「阿難！云何五陰本如來藏妙真如性？\n\n「阿難！譬如有人，以清淨目觀晴明空，唯一晴虛，逈無所有。其人無故不動目睛、瞪以發勞，則於虛空別見狂花，復有一切狂亂非相。色陰當知亦復如是。阿難！是諸狂花，非從空來，非從目出。如是阿難！若空來者，既從空來還從空入，若有出入即非虛空。空若非空，自不容其花相起滅，如阿難體不容阿難。若目出者，既從目出還從目入；即此花性從目出故，當合有見。若有見者，去既花空，旋合見眼。若無見者，出既翳空，旋當翳眼。又見花時目應無瞖，云何晴空號清明眼？是故當知色陰虛妄，本非因緣、非自然性。\n\n「阿難！譬如有人，手足宴安，百骸調適，忽如忘生，性無違順。其人無故以二手掌於空相摩，於二手中妄生澁、滑、冷、熱諸相。受陰當知亦復如是。阿難！是諸幻觸，不從空來，不從掌出。如是阿難！若空來者，既能觸掌何不觸身？不應虛空選擇來觸。若從掌出，應非待合。又掌出故，合則掌知，離即觸入；臂腕骨髓，應亦覺知入時蹤跡。必有覺心知出知入，自有一物身中往來，何待合知要名為觸？是故當知受陰虛妄，本非因緣、非自然性。\n\n「阿難！譬如有人，談說醋梅口中水出，思踏懸崖足心酸澁。想陰當知亦復如是。阿難！如是醋說不從梅生，非從口入。如是阿難！若梅生者，梅合自談何待人說？若從口入，自合口聞，何須待耳？若獨耳聞，此水何不耳中而出？想踏懸崖，與說相類。是故當知想陰虛妄，本非因緣、非自然性。\n\n「阿難！譬如暴流波浪相續，前際後際不相踰越。行陰當知亦復如是。阿難！如是流性，不因空生，不因水有；亦非水性，非離空水。如是阿難！若因空生，則諸十方無盡虛空成無盡流，世界自然俱受淪溺。若因水有，則此暴流性應非水，有所、有相，今應現在。若即水性，則澄清時應非水體；若離空水，空非有外，水外無流。是故當知行陰虛妄，本非因緣、非自然性。\n\n「阿難！譬如有人，取頻伽瓶塞其兩孔，滿中擎空，千里遠行用餉他國。識陰當知亦復如是。阿難！如是虛空，非彼方來，非此方入。如是阿難，若彼方來，則本瓶中既貯空去，於本瓶地應少虛空。若此方入，開孔倒瓶，應見空出。是故當知識陰虛妄，本非因緣、非自然性。\n\n大佛頂萬行首楞嚴經卷第二\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第三(一名中印度那蘭陀大道場經，於灌頂部錄出別行)\n\n唐天竺沙門般剌蜜帝譯\n\n「復次，阿難！云何六入本如來藏妙真如性？\n\n「阿難！即彼目精瞪發勞者，兼目與勞，同是菩提瞪發勞相。因于明暗二種妄塵，發見居中，吸此塵象，名為見性。此見離彼明暗二塵，畢竟無體。如是阿難！當知是見非明暗來，非於根出，不於空生。何以故？若從明來，暗即隨滅，應非見暗。若從暗來，明即隨滅，應無見明。若從根生，必無明暗，如是見精本無自性。若於空出，前矚塵象，歸當見根；又空自觀，何關汝入？是故當知眼入虛妄，本非因緣、非自然性。\n\n「阿難！譬如有人，以兩手指急塞其耳，耳根勞故頭中作聲；兼耳與勞，同是菩提瞪發勞相。因于動靜二種妄塵，發聞居中，吸此塵象，名聽聞性。此聞離彼動靜二塵，畢竟無體。如是阿難！當知是聞，非動靜來，非於根出，不於空生。何以故？若從靜來，動即隨滅，應非聞動；若從動來，靜即隨滅，應無覺靜。若從根生，必無動靜，如是聞體本無自性。若於空出，有聞成性，即非虛空；又空自聞，何關汝入？是故當知耳入虛妄，本非因緣、非自然性。\n\n「阿難！譬如有人急畜其鼻，畜久成勞，則於鼻中聞有冷觸。因觸分別通塞、虛實，如是乃至諸香、臭氣；兼鼻與勞，同是菩提瞪發勞相。因于通塞二種妄塵，發聞居中，吸此塵象，名嗅聞性。此聞離彼通塞二塵，畢竟無體。當知是聞，非通塞來，非於根出，不於空生。何以故？若從通來，塞自隨滅，云何知塞？如因塞有，通則無聞，云何發明香、臭等觸？若從根生，必無通塞，如是聞體本無自性。若從空出，是聞自當迴嗅汝鼻；空自有聞，何關汝入？是故當知鼻入虛妄，本非因緣、非自然性。\n\n「阿難！譬如有人以舌舐吻，熟舐令勞，其人若病則有苦味，無病之人微有甜觸；由甜與苦顯此舌根，不動之時淡性常在。兼舌與勞，同是菩提瞪發勞相。因甜苦、淡二種妄塵，發知居中，吸此塵象，名知味性。此知味性，離彼甜、苦及淡二塵，畢竟無體。如是阿難！當知如是嘗苦、淡知，非甜、苦來，非因淡有，又非根出，不於空生。何以故？若甜、苦來，淡即知滅，云何知淡？若從淡出，甜即知亡，復云何知甜、苦二相？若從舌生，必無甜、淡及與苦塵，斯知味根本無自性。若於空出，虛空自味，非汝口知；又空自知，何關汝入？是故當知舌入虛妄，本非因緣、非自然性。\n\n「阿難！譬如有人，以一冷手觸於熱手，若冷勢多熱者從冷，若熱功勝冷者成熱。如是以此合覺之觸，顯於離知；涉勢若成，因于勞觸。兼身與勞，同是菩提瞪發勞相。因于離、合二種妄塵，發覺居中，吸此塵象，名知覺性。此知覺體，離彼離、合、違、順二塵，畢竟無體。如是阿難！當知是覺，非離、合來，非違、順有，不於根出，又非空生。何以故？若合時來，離當已滅，云何覺離？違、順二相，亦復如是。若從根出，必無離、合、違、順四相，則汝身知元無自性。必於空出，空自知覺，何關汝入？是故當知身入虛妄，本非因緣、非自然性。\n\n「阿難！譬如有人，勞倦則眠，睡熟便寤，覽塵斯憶，失憶為忘；是其顛倒生、住、異、滅，吸習中歸，不相踰越，稱意知根。兼意與勞，同是菩提瞪發勞相。因于生、滅二種妄塵，集知居中，吸撮內塵，見聞逆流，流不及地，名覺知性。此覺知性，離彼寤寐、生滅二塵，畢竟無體。如是阿難！當知如是覺知之根，非寤寐來，非生滅有，不於根出，亦非空生。何以故？若從寤來，寐即隨滅，將何為寐？必生時有，滅即同無，令誰受滅？若從滅有，生即滅無，孰知生者？若從根出，寤、寐二相隨身開合，離斯二體，此覺知者同於空花，畢竟無性。若從空生，自是空知，何關汝入？是故當知意入虛妄，本非因緣、非自然性。\n\n「復次，阿難！云何十二處本如來藏妙真如性？\n\n「阿難！汝且觀此祇陀樹林及諸泉池，於意云何？此等為是色生眼見，眼生色相？阿難！若復眼根生色相者，見空非色，色性應銷；銷則顯發一切都無；色相既無，誰明空質？空亦如是。若復色塵生眼見者，觀空非色，見即銷亡；亡則都無，誰明空色？是故當知見與色、空俱無處所，即色與見二處虛妄，本非因緣、非自然性。\n\n「阿難！汝更聽此祇陀園中食辦擊鼓，眾集撞鐘，鐘鼓音聲前後相續。於意云何？此等為是聲來耳邊，耳往聲處？阿難！若復此聲來於耳邊，如我乞食室羅筏城，在祇陀林則無有我；此聲必來阿難耳處，目連、迦葉、應不俱聞？何況其中一千二百五十沙門，一聞鐘聲同來食處？若復汝耳往彼聲邊，如我歸住祇陀林中，在室羅城則無有我。汝聞鼓聲，其耳已往擊鼓之處；鐘聲齊出，應不俱聞？何況其中象、馬、牛、羊種種音響？若無來、往，亦復無聞？是故當知聽與音聲俱無處所，即聽與聲二處虛妄，本非因緣、非自然性。\n\n「阿難！汝又嗅此鑪中栴檀，此香若復然於一銖，室羅筏城四十里內同時聞氣。於意云何？此香為復生栴檀木，生於汝鼻，為生於空？阿難！若復此香生於汝鼻，稱鼻所生，當從鼻出；鼻非栴檀，云何鼻中有栴檀氣？稱汝聞香，當於鼻入，鼻中出香，說聞非義。若生於空，空性常恒，香應常在，何藉鑪中爇此枯木？若生於木，則此香質因爇成煙，若鼻得聞，合蒙煙氣？其煙騰空未及遙遠，四十里內云何已聞？是故當知香、鼻與聞俱無處所，即嗅與香二處虛妄，本非因緣、非自然性。\n\n「阿難！汝常二時眾中持鉢，其間或遇酥酪醍醐，名為上味。於意云何？此味為復生於空中？生於舌中？為生食中？阿難！若復此味生於汝舌，在汝口中秖有一舌，其舌爾時已成酥味，遇黑石蜜應不推移。若不變移，不名知味；若變移者，舌非多體，云何多味一舌之知？若生於食，食非有識，云何自知？又食自知，即同他食，何預於汝名味之知？若生於空，汝噉虛空，當作何味？必其虛空若作鹹味，既鹹汝舌亦鹹汝面，則此界人同於海魚。既常受鹹，了不知淡，若不識淡亦不覺鹹；必無所知，云何名味？是故當知味、舌與甞俱無處所，即甞與味二俱虛妄，本非因緣、非自然性。\n\n「阿難！汝常晨朝以手摩頭，於意云何？此摩所知，誰為能觸？能為在手、為復在頭？若在於手，頭則無知，云何成觸？若在於頭，手則無用，云何名觸？若各各有，則汝阿難應有二身。若頭與手，一觸所生，則手與頭當為一體；若一體者，觸則無成。若二體者，觸誰為在？在能非所，在所非能；不應虛空與汝成觸。是故當知覺、觸與身俱無處所，即身與觸二俱虛妄，本非因緣、非自然性。\n\n「阿難！汝常意中所緣善、惡、無記三性，生成法則；此法為復即心所生？為當離心別有方所？\n\n「阿難！若即心者，法則非塵，非心所緣，云何成處？若離於心別有方所，則法自性為知非知？知則名心，異汝非塵，同他心量。即汝即心，云何汝心更二於汝？若非知者，此塵既非色、聲、香、味、離、合、冷、煖及虛空相，當於何在？今於色、空都無表示，不應人間更有空外。心非所緣，處從誰立？是故當知法則與心俱無處所，則意與法二俱虛妄，本非因緣、非自然性。\n\n「復次，阿難！云何十八界本如來藏妙真如性？\n\n「阿難！如汝所明眼、色為緣生於眼識，此識為復因眼所生、以眼為界？因色所生、以色為界？阿難！若因眼生，既無色、空，無可分別，縱有汝識，欲將何用？汝見又非青、黃、赤、白，無所表示，從何立界？若因色生，空無色時汝識應滅，云何識知是虛空性？若色變時，汝亦識其色相遷變；汝識不遷，界從何立？從變則變，界相自無；不變則恒。既從色生，應不識知虛空所在？若兼二種眼、色共生，合則中離、離則兩合，體性雜亂，云何成界？是故當知眼、色為緣生眼識界，三處都無，則眼與色及色界三，本非因緣、非自然性。\n\n「阿難！又汝所明耳、聲為緣生於耳識，此識為復因耳所生、以耳為界？因聲所生、以聲為界？\n\n「阿難！若因耳生，動、靜二相既不現前，根不成知，必無所知。知尚無成，識何形貌？若取耳聞，無動、靜故，聞無所成。云何耳形雜色、觸塵名為識界？則耳識界復從誰立！若生於聲，識因聲有、則不關聞，無聞則亡聲相所在。識從聲生，許聲因聞而有聲相，聞應聞識，不聞非界。聞則同聲，識已被聞，誰知聞識？若無知者，終如草木，不應聲、聞雜成中界。界無中位，則內、外相復從何成？是故當知耳、聲為緣生耳識界，三處都無，則耳與聲及聲界三，本非因緣、非自然性。\n\n「阿難！又汝所明鼻、香為緣生於鼻識，此識為復因鼻所生、以鼻為界？因香所生、以香為界？\n\n「阿難！若因鼻生，則汝心中以何為鼻？為取肉形雙爪之相？為取嗅知動搖之性？若取肉形，肉質乃身，身知即觸，名身非鼻，名觸即塵；鼻尚無名，云何立界？若取嗅知，又汝心中以何為知？以肉為知，則肉之知元觸非鼻。以空為知，空則自知，肉應非覺。如是則應虛空是汝，汝身非知，今日阿難應無所在。以香為知，知自屬香，何預於汝？若香、臭氣必生汝鼻，則彼香、臭二種流氣，不生伊蘭及栴檀木。二物不來，汝自嗅鼻為香為臭？臭則非香、香應非臭。若香、臭二俱能聞者，則汝一人應有兩鼻，對我問道有二阿難，誰為汝體？若鼻是一，香、臭無二，臭既為香，香復成臭，二性不有，界從誰立？若因香生，識因香有，如眼有見不能觀眼，因香有故應不知香。知則非生，不知非識，香非知有，香界不成。識不知香，因界則非從香建立。既無中間，不成內、外，彼諸聞性畢竟虛妄！是故當知鼻、香為緣生鼻識界，三處都無，則鼻與香及香界三，本非因緣、非自然性。\n\n「阿難！又汝所明舌、味為緣生於舌識，此識為復因舌所生、以舌為界？因味所生、以味為界？\n\n「阿難！若因舌生，則諸世間甘蔗、烏梅、黃連、石鹽、細辛、薑、桂、都無有味。汝自嘗舌為甜、為苦？若舌性苦，誰來嘗舌？舌不自嘗，孰為知覺？舌性非苦，味自不生，云何立界？若因味生，識自為味，同於舌根，應不自嘗，云何識知是味非味？又一切味非一物生，味既多生，識應多體！識體若一，體必味生，鹹、淡、甘、辛、和合俱生諸變異相，同為一味，應無分別！分別既無則不名識，云何復名舌味識界？不應虛空生汝心識！舌、味和合，即於是中元無自性，云何界生？是故當知舌、味為緣生舌識界，三處都無，則舌與味及舌界三，本非因緣、非自然性。\n\n「阿難！又汝所明身、觸為緣生於身識，此識為復因身所生、以身為界？因觸所生、以觸為界？\n\n「阿難！若因身生，必無合、離二覺觀緣，身何所識？若因觸生，必無汝身，誰有非身知合、離者？阿難！物不觸知，身知有觸；知身即觸，知觸即身；即觸非身，即身非觸，身、觸二相元無處所。合身即為身自體性，離身即是虛空等相，內、外不成，中云何立？中不復立，內、外性空，即汝識生從誰立界？是故當知身、觸為緣生身識界，三處都無，則身與觸及身界三，本非因緣、非自然性。\n\n「阿難！又汝所明意、法為緣生於意識，此識為復因意所生、以意為界？因法所生、以法為界？\n\n「阿難！若因意生，於汝意中必有所思發明汝意，若無前法，意無所生，離緣無形，識將何用？又汝識心、與諸思量、兼了別性，為同為異？同意即意，云何所生？異意不同，應無所識！若無所識，云何意生？若有所識，云何識意？唯同與異二性無成，界云何立？若因法生，世間諸法不離五塵。汝觀色法及諸聲法、香法、味法、及與觸法，相狀分明以對五根，非意所攝。汝識決定依於法生，汝今諦觀法法何狀？若離色空、動靜、通塞、合離、生滅，越此諸相，終無所得。生則色、空諸法等生，滅則色、空諸法等滅；所因既無，因生有識，作何形相？相狀不有，界云何生？是故當知意、法為緣生意識界，三處都無，則意與法及意界三，本非因緣、非自然性。」\n\n阿難白佛言：「世尊！如來常說和合因緣，一切世間種種變化，皆因四大和合發明。云何如來因緣、自然二俱排擯？我今不知斯義所屬，唯垂哀愍，開示眾生中道了義無戲論法！」\n\n爾時，世尊告阿難言：「汝先厭離聲聞、緣覺諸小乘法，發心勤求無上菩提，故我今時為汝開示第一義諦；如何復將世間戲論、妄想因緣而自纏繞？汝雖多聞，如說藥人，真藥現前不能分別，如來說為真可憐愍！汝今諦聽！吾當為汝分別開示；亦令當來修大乘者通達實相。」阿難默然，承佛聖旨。\n\n「阿難！如汝所言『四大和合發明世間種種變化』，阿難！若彼大性體非和合，則不能與諸大雜和，猶如虛空不和諸色。若和合者同於變化，始終相成，生滅相續，生死死生，生生死死，如旋火輪未有休息。阿難！如水成氷，氷還成水。\n\n「汝觀地性，麁為大地，細為微塵；至隣虛塵，析彼極微色邊際相，七分所成；更析隣虛，即實空性。阿難！若此隣虛析成虛空，當知虛空出生色相。汝今問言『由和合故出生世間諸變化相』，汝且觀此一隣虛塵，用幾虛空和合而有？不應隣虛合成隣虛。又隣虛塵析入空者，用幾色相合成虛空？若色合時，合色非空，若空合時，合空非色。色猶可析，空云何合？汝元不知如來藏中性色真空、性空真色，清淨本然周遍法界，隨眾生心應所知量。循業發現，世間無知，惑為因緣及自然性；皆是識心分別計度，但有言說，都無實義！\n\n「阿難！火性無我，寄於諸緣。汝觀城中未食之家，欲炊爨時，手執陽燧日前求火。阿難！名和合者，如我與汝一千二百五十比丘今為一眾；眾雖為一，詰其根本各各有身，皆有所生氏族名字。如舍利弗、婆羅門種，優盧頻螺、迦葉波種，乃至阿難、瞿曇種姓。阿難！若此火性因和合有，彼手執鏡於日求火，此火為從鏡中而出？為從艾出？為於日來？阿難！若日來者，自能燒汝手中之艾，來處林木皆應受焚？若鏡中出，自能於鏡出然于艾，鏡何不鎔？紆汝手執尚無熱相，云何融泮？若生於艾，何藉日、鏡、光明相接，然後火生？汝又諦觀，鏡因手執，日從天來，艾本地生，火從何方遊歷於此？日、鏡相遠，非和非合，不應火光無從自有。汝猶不知如來藏中性火真空、性空真火，清淨本然周遍法界，隨眾生心應所知量。阿難！當知世人一處執鏡一處火生，遍法界執滿世間起，起遍世間，寧有方所？循業發現，世間無知，惑為因緣及自然性；皆是識心分別計度，但有言說，都無實義！\n\n「阿難！水性不定，流息無恒。如室羅城迦毘羅仙、斫迦羅仙、及鉢頭摩訶薩多等諸大幻師，求太陰精用和幻藥。是諸師等，於白月晝，手執方諸，承月中水。此水為復從珠中出？空中自有？為從月來？阿難！若從月來，尚能遠方令珠出水，所經林木皆應吐流。流則何待方諸所出？不流明水非從月降。若從珠出，則此珠中常應流水；何待中宵承白月晝？若從空生，空性無邊，水當無際；從人洎天，皆同滔溺，云何復有水、陸、空行？汝更諦觀，月從天陟，珠因手持，承珠水盤本人敷設，水從何方流注於此？月珠相遠，非和非合，不應水精無從自有。汝尚不知如來藏中性水真空、性空真水，清淨本然周遍法界，隨眾生心應所知量。一處執珠一處水出，遍法界執滿法界生，生滿世間，寧有方所？循業發現，世間無知，惑為因緣及自然性；皆是識心分別計度，但有言說，都無實義！\n\n「阿難！風性無體，動靜不常。汝常整衣入於大眾，僧伽梨角動及傍人，則有微風拂彼人面。此風為復出袈裟角？發於虛空？生彼人面？阿難！此風若復出袈裟角，汝乃披風；其衣飛搖，應離汝體！我今說法會中垂衣，汝看我衣風何所在？不應衣中有藏風地。若生虛空，汝衣不動，何因無拂？空性常住，風應常生；若無風時虛空當滅。滅風可見，滅空何狀！若有生滅，不名虛空；名為虛空，云何風出？若風自生彼拂之面，從彼面生，當應拂汝！自汝整衣，云何倒拂？汝審諦觀，整衣在汝，面屬彼人，虛空寂然不參流動，風自誰方鼓動來此？風、空性隔，非和非合；不應風性無從自有。汝宛不知如來藏中性風真空、性空真風，清淨本然周遍法界，隨眾生心應所知量。阿難！如汝一人微動服衣有微風出，遍法界拂滿國土生，周遍世間，寧有方所？循業發現，世間無知，惑為因緣及自然性；皆是識心分別計度，但有言說，都無實義！\n\n「阿難！空性無形，因色顯發。如室羅城去河遙處，諸剎利種及婆羅門、毘舍、首陀，兼頗羅墮、旃陀羅等，新立安居，鑿井求水。出土一尺，於中則有一尺虛空；如是乃至出土一丈，中間還得一丈虛空。虛空淺深，隨出多少。此空為當因土所出？因鑿所有？無因自生？阿難！若復此空無因自生，未鑿土前何不無礙？唯見大地逈無通達。若因土出，則土出時應見空入。若土先出無空入者，云何虛空因土而出？若無出入，則應空、土元無異因；無異則同，則土出時空何不出？若因鑿出，則鑿出空，應非出土；不因鑿出，鑿自出土，云何見空？汝更審諦、諦審、諦觀，鑿從人手隨方運轉，土因地移，如是虛空因何所出？鑿、空虛實不相為用，非和非合，不應虛空無從自出。若此虛空性圓周遍本不動搖，當知現前地、水、火、風均名五大，性真圓融，皆如來藏，本無生滅。阿難！汝心昏迷，不悟四大元如來藏，當觀虛空為出為入？為非出入？汝全不知如來藏中性覺真空、性空真覺，清淨本然周遍法界，隨眾生心應所知量。\n\n「阿難！如一井空、空生一井，十方虛空亦復如是，圓滿十方，寧有方所？循業發現，世間無知，惑為因緣及自然性；皆是識心分別計度，但有言說，都無實義！\n\n「阿難！見覺無知，因色空有。如汝今者在祇陀林，朝明、夕昏，設居中宵，白月則光、黑月便暗；則明暗等因見分析。此見為復與明、暗相并太虛空為同一體？為非一體？或同非同？或異非異？阿難！此見若復與明與暗及與虛空元一體者，則明與暗二體相亡，暗時無明，明時非暗。若與暗一，明則見亡；必一於明，暗時當滅，滅則云何見明見暗？若暗明殊，見無生滅，一云何成？若此見精與暗與明非一體者，汝離明暗及與虛空，分析見元作何形相？離明、離暗及離虛空，是見元同龜毛、兔角。明、暗、虛空三事俱異，從何立見？明、暗相背，云何或同？離三元無，云何或異？分空、分見本無邊畔，云何非同？見暗、見明性非遷改，云何非異？汝更細審、微細審、詳審、諦審觀，明從太陽，暗隨黑月，通屬虛空，壅歸大地，如是見精因何所出？見覺、空頑，非和非合，不應見精無從自出。若見、聞、知性圓周遍，本不動搖，當知無邊不動虛空并其動搖地、水、火，風，均名六大。性真圓融，皆如來藏，本無生滅。阿難！汝性沈淪，不悟汝之見、聞、覺，知本如來藏。汝當觀此見、聞、覺、知，為生、為滅？為同、為異？為非生滅？為非同異？汝曾不知如來藏中性見覺明、覺精明見，清淨本然周遍法界，隨眾生心應所知量。如一見根見周法界，聽、嗅、嘗、觸、覺觸覺知，妙德瑩然，遍周法界，圓滿十虛，寧有方所？循業發現，世間無知，惑為因緣及自然性。皆是識心分別計度，但有言說，都無實義！\n\n「阿難！識性無源，因於六種根塵妄出。汝今遍觀此會聖眾，用目循歷，其目周視，但如鏡中無別分析；汝識於中次第標指，此是文殊、此富樓那、此目犍連、此須菩提、此舍利弗。此識了知，為生於見？為生於相？為生虛空？為無所因突然而出？阿難！若汝識性生於見中，如無明、暗及與色、空，四種必無，元無汝見；見性尚無，從何發識？若汝識性生於相中、不從見生，既不見明、亦不見暗，明暗不矚，即無色、空；彼相尚無，識從何發？若生於空，非相、非見，非見無辯，自不能知明、暗、色、空；非相滅緣，見、聞、覺、知無處安立。處此二非，空非同無，有非同物；縱發汝識，欲何分別？若無所因突然而出，何不日中別識明月？汝更細詳、微細詳審，見託汝睛，相推前境，可狀成有，不相成無，如是識緣因何所出？識動、見澄，非和非合；聞、聽、覺、知亦復如是，不應識緣無從自出。若此識心本無所從，當知了別見、聞、覺、知，圓滿湛然，性非從所；兼彼虛空、地、水、火、風，均名七大。性真圓融，皆如來藏，本無生滅。阿難！汝心麁浮，不悟見、聞發明了知，本如來藏。汝應觀此六處識心，為同、為異？為空、為有？為非同異？為非空有？汝元不知如來藏中性識明知、覺明真識，妙覺湛然，遍周法界，含吐十虛，寧有方所？循業發現，世間無知，惑為因緣及自然性；皆是識心分別計度，但有言說，都無實義。」\n\n爾時，阿難及諸大眾，蒙佛如來微妙開示，身心蕩然得無罣礙。是諸大眾，各各自知心遍十方，見十方空如觀掌中所持葉物。一切世間諸所有物，皆即菩提妙明元心，心精遍圓含裹十方。反觀父母所生之身，猶彼十方虛空之中吹一微塵，若存若亡；如湛巨海流一浮漚，起滅無從。了然自知獲本妙心，常住不滅。禮佛合掌，得未曾有，於如來前說偈讚佛：\n\n「妙湛總持不動尊，　　首楞嚴王世希有！\n銷我億劫顛倒想，　　不歷僧祇獲法身。\n願今得果成寶王，　　還度如是恒沙眾；\n將此深心奉塵剎，　　是則名為報佛恩。\n伏請世尊為證明，　　五濁惡世誓先入，\n如一眾生未成佛，　　終不於此取泥洹。\n大雄大力大慈悲！　　希更審除微細惑；\n令我早登無上覺，　　於十方界坐道場。\n舜若多性可銷亡，　　爍迦囉心無動轉！」\n\n大佛頂萬行首楞嚴經卷第三\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第四(一名中印度那蘭陀大道場經，於灌頂部錄出別行)\n\n唐天竺沙門般剌蜜帝譯\n\n爾時，富樓那彌多羅尼子在大眾中即從座起，偏袒右肩，右膝著地，合掌恭敬而白佛言：「大威德世尊！善為眾生敷演如來第一義諦。世尊常推說法人中我為第一，今聞如來微妙法音，猶如聾人逾百步外聆於蚊蚋，本所不見，何況得聞？佛雖宣明令我除惑，今猶未詳斯義究竟無疑惑地。世尊！如阿難輩，雖則開悟，習漏未除；我等會中登無漏者，雖盡諸漏，今聞如來所說法音，尚紆疑悔。世尊！若復世間一切根、塵、陰、處、界等皆如來藏清淨本然，云何忽生山河大地諸有為相，次第遷流，終而復始？又如來說地、水、火、風本性圓融、周遍法界，湛然常住，世尊！若地性遍，云何容水？水性周遍，火則不生。復云何明水、火二性俱遍虛空不相𣣋滅？世尊！地性障礙，空性虛通，云何二俱周遍法界？而我不知是義攸往，唯願如來宣流大慈，開我迷雲，及諸大眾！」作是語已，五體投地，欽渴如來無上慈誨。\n\n爾時，世尊告富樓那及諸會中漏盡無學諸阿羅漢：「如來今日普為此會宣勝義中真勝義性，令汝會中定性聲聞，及諸一切未得二空迴向上乘阿羅漢等，皆獲一乘寂滅場地、真阿練若正修行處。汝今諦聽！當為汝說。」富樓那等欽佛法音，默然承聽。\n\n佛言：「富樓那！如汝所言『清淨本然，云何忽生山河大地？』汝常不聞如來宣說性覺妙明本覺明妙？」\n\n富樓那言：「唯然，世尊！我常聞佛宣說斯義。」\n\n佛言：「汝稱覺明，為復性明稱名為覺？為覺不明稱為明覺？」\n\n富樓那言：「若此不明名為覺者，則無所明。」\n\n佛言：「若無所明，則無明覺。有所非覺，無所非明，無明又非覺湛明性。性覺必明，妄為明覺。覺非所明，因明立所，所既妄立，生汝妄能，無同異中熾然成異。異彼所異，因異立同，同異發明，因此復立無同無異。如是擾亂相待生勞，勞久發塵自相渾濁，由是引起塵勞煩惱。起為世界，靜成虛空，虛空為同，世界為異。彼無同異真有為法，覺明、空昧相待成搖，故有風輪執持世界。因空生搖，堅明立礙，彼金寶者明覺立堅，故有金輪保持國土。堅覺寶成，搖明風出，風、金相摩故有火光為變化性；寶明生潤，火光上蒸，故有水輪含十方界。火騰、水降，交發立堅，濕為巨海，乾為洲潬。以是義故，彼大海中火光常起；彼洲潬中江河常注。水勢劣火，結為高山；是故山石擊則成炎，融則成水。土勢劣水，抽為草木；是故林藪遇燒成土，因絞成水，交妄發生，遞相為種；以是因緣世界相續。\n\n「復次，富樓那，明妄非他，覺明為咎！所妄既立，明理不踰。以是因緣，聽不出聲，見不超色；色、香、味、觸六妄成就，由是分開見、覺、聞、知。同業相纏，合離成化，見明色發，明見想成。異見成憎，同想成愛，流愛為種，納想為胎。交遘發生，吸引同業，故有因緣生羯囉藍、遏蒱曇等。胎、卵、濕、化，隨其所應。卵唯想生，胎因情有，濕以合感，化以離應。情、想、合、離更相變易，所有受業逐其飛沈，以是因緣眾生相續。\n\n「富樓那！想愛同結，愛不能離；則諸世間父母子孫相生不斷；是等則以欲貪為本。貪愛同滋，貪不能止，則諸世間卵、化、濕、胎，隨力強弱遞相吞食；是等則以殺貪為本。以人食羊，羊死為人，人死為羊，如是乃至十生之類，死死生生互來相噉，惡業俱生窮未來際；是等則以盜貪為本。汝負我命，我還汝債，以是因緣，經百千劫常在生死。汝愛我心，我憐汝色，以是因緣，經百千劫常在纏縛。唯殺、盜、婬三為根本，以是因緣業果相續。富樓那！如是三種顛倒相續，皆是覺明明了知性，因了發相，從妄見生。山河大地諸有為相，次第遷流；因此虛妄，終而復始。」\n\n富樓那言：「若此妙覺本妙覺明與如來心不增不減，無狀忽生山河大地諸有為相；如來今得妙空明覺，山河大地有為習漏何當復生？」\n\n佛告富樓那：「譬如迷人，於一聚落惑南為北，此迷為復因迷而有？因悟所出？」\n\n富樓那言：「如是迷人，亦不因迷又不因悟。何以故？迷本無根，云何因迷？悟非生迷，云何因悟？」\n\n佛言：「彼之迷人正在迷時，倐有悟人指示令悟；富樓那！於意云何？此人縱迷，於此聚落更生迷不？」\n\n「不也。世尊！」\n\n「富樓那！十方如來，亦復如是。此迷無本，性畢竟空。昔本無迷，似有迷覺，覺迷迷滅，覺不生迷。亦如瞖人見空中花，瞖病若除，花於空滅。忽有愚人，於彼空花所滅空地，待花更生；汝觀是人為愚為慧？」\n\n富樓那言：「空元無花，妄見生滅，見花滅空已是顛倒，勅令更出斯實狂癡；云何更名如是狂人為愚為慧？」\n\n佛言：「如汝所解，云何問言：『諸佛如來妙覺明空，何當更出山河大地？』又如金鑛雜於精金，其金一純，更不成雜；如木成灰，不重為木；諸佛如來菩提涅槃，亦復如是。\n\n「富樓那！又汝問言：『地、水、火、風本性圓融周遍法界，疑水、火性不相𣣋滅？又徵虛空及諸大地俱遍法界，不合相容。』富樓那！譬如虛空體非群相，而不拒彼諸相發揮。所以者何？富樓那！彼太虛空，日照則明，雲屯則暗，風搖則動，霽澄則清，氣凝則濁，土積成霾，水澄成映。於意云何？如是殊方諸有為相，為因彼生？為復空有？若彼所生，富樓那！且日照時既是日明，十方世界同為日色，云何空中更見圓日？若是空明，空應自照，云何中宵雲霧之時，不生光耀？當知是明，非日、非空，不異空、日。觀相元妄，無可指陳，猶邀空花結為空菓，云何詰其相𣣋滅義？觀性元真，唯妙覺明，妙覺明心先非水、火；云何復問不相容者！真妙覺明，亦復如是。汝以空明則有空現，地、水、火、風各各發明，則各各現；若俱發明，則有俱現。云何俱現？富樓那！如一水中現於日影，兩人同觀水中之日，東西各行，則各有日隨二人去；一東一西，先無准的。不應難言：『此日是一，云何各行？各日既雙，云何現一？』宛轉虛妄，無可憑據。\n\n「富樓那！汝以色空相傾相奪於如來藏，而如來藏隨為色空，周遍法界，是故於中風動、空澄、日明、雲暗。眾生迷悶背覺合塵，故發塵勞有世間相。我以妙明不滅不生合如來藏，而如來藏唯妙覺明，圓照法界，是故於中一為無量、無量為一，小中現大、大中現小，不動道場遍十方界，身含十方無盡虛空，於一毛端現寶王剎，坐微塵裏轉大法輪。滅塵合覺，故發真如妙覺明性。而如來藏本妙圓心，非心、非空，非地、非水、非風、非火；非眼、非耳、鼻、舌、身、意，非色、非聲、香、味、觸、法；非眼識界、如是乃至非意識界；非明、無明、明、無明盡，如是乃至非老、非死、非老死盡；非苦、非集、非滅、非道；非智、非得；非檀那、非尸羅、非毘梨耶、非羼提、非禪那、非鉢剌若、非波羅蜜多；如是乃至非怛闥阿竭，非阿羅訶、三耶三菩；非大涅槃，非常、非樂、非我、非淨，以是俱非世出世故。即如來藏元明心妙，即心、即空、即地、即水、即風、即火；即眼、即耳、鼻、舌、身、意、即色、即聲、香、味、觸、法；即眼識界、如是乃至即意識界；即明、無明、明、無明盡，如是乃至即老、即死、即老死盡；即苦、即集、即滅、即道；即智、即得；即檀那、即尸羅、即毘梨耶、即羼提、即禪那、即鉢剌若、即波羅蜜多；如是乃至即怛闥阿竭，即阿羅訶、三耶三菩；即大涅槃，即常、即樂、即我、即淨，以是即俱世出世故。即如來藏妙明心元，離即、離非，是即、非即。如何世間三有眾生，及出世間聲聞、緣覺，以所知心測度如來無上菩提！用世語言入佛知見！譬如琴、瑟、箜篌、琵琶，雖有妙音，若無妙指終不能發。汝與眾生亦復如是。寶覺真心各各圓滿，如我按指，海印發光；汝暫舉心，塵勞先起，由不勤求無上覺道，愛念小乘，得少為足。」\n\n富樓那言：「我與如來寶覺圓明真妙淨心無二圓滿；而我昔遭無始妄想久在輪迴，今得聖乘猶未究竟；世尊諸妄一切圓滅，獨妙真常。敢問如來，一切眾生何因有妄，自蔽妙明，受此淪溺？」\n\n佛告富樓那：「汝雖除疑，餘惑未盡。吾以世間現前諸事，今復問汝，汝豈不聞室羅城中演若達多，忽於晨朝以鏡照面，愛鏡中頭眉目可見，瞋責己頭不見面目，以為魑魅，無狀狂走。於意云何？此人何因無故狂走？」\n\n富樓那言：「是人心狂，更無他故。」\n\n佛言：「妙覺明圓、本圓明妙，既稱為妄，云何有因？若有所因，云何名妄？自諸妄想展轉相因，從迷積迷以歷塵劫；雖佛發明，猶不能返。如是迷因，因迷自有。識迷無因，妄無所依；尚無有生，欲何為滅？得菩提者，如寤時人、說夢中事；心縱精明，欲何因緣取夢中物？況復無因本無所有。如彼城中演若達多，豈有因緣自怖頭走？忽然狂歇，頭非外得。縱未歇狂，亦何遺失？富樓那！妄性如是，因何為在？汝但不隨分別世間、業果、眾生、三種相續，三緣斷故，三因不生；則汝心中演若達多狂性自歇。歇即菩提，勝淨明心本周法界，不從人得；何藉劬勞肯綮修證？\n\n「譬如有人，於自衣中、繫如意珠，不自覺知，窮露他方，乞食馳走；雖實貧窮，珠不曾失，忽有智者指示其珠，所願從心，致大饒富，方悟神珠非從外得。」\n\n即時阿難在大眾中，頂禮佛足，起立白佛：「世尊現說殺、盜、婬業三緣斷故，三因不生；心中達多狂性自歇，歇即菩提，不從人得。斯則因緣皎然明白，云何如來頓棄因緣？我從因緣心得開悟。世尊！此義何獨我等年少有學聲聞，今此會中大目犍連，及舍利弗、須菩提等，從老梵志聞佛因緣，發心開悟得成無漏。今說菩提不從因緣，則王舍城拘舍梨等所說自然，成第一義！唯垂大悲開發迷悶！」\n\n佛告阿難：「即如城中演若達多，狂性因緣，若得滅除，則不狂性自然而出。因緣、自然，理窮於是。阿難！演若達多頭本自然，本自其然，無然非自，何因緣故怖頭狂走？若自然頭因緣故狂，何不自然因緣故失？本頭不失，狂怖妄出，曾無變易，何藉因緣？本狂自然，本有狂怖，未狂之際狂何所潛？不狂自然，頭本無妄，何為狂走？若悟本頭，識知狂走，因緣、自然俱為戲論。是故我言『三緣斷故即菩提心』，菩提心生，生滅心滅。此但生滅，滅生俱盡，無功用道。若有自然，如是則明自然心生，生滅心滅，此亦生滅；無生滅者名為自然。猶如世間諸相雜和成一體者，名和合性；非和合者稱本然性。本然非然，和合非合，合、然俱離，離、合俱非，此句方名無戲論法。菩提涅槃尚在遙遠，非汝歷劫辛勤修證，雖復憶持十方如來十二部經清淨妙理如恒河沙，秖益戲論。汝雖談說因緣、自然決定明了，人間稱汝多聞第一，以此積劫多聞薰習，不能免離摩登伽難。何須待我佛頂神呪，摩登伽心婬火頓歇得阿那含；於我法中成精進林，愛河乾枯，令汝解脫。是故阿難！汝雖歷劫憶持如來祕密妙嚴，不如一日修無漏業，遠離世間憎、愛二苦。如摩登伽宿為婬女，由神呪力銷其愛欲，法中今名性比丘尼。與羅睺羅母耶輸陀羅同悟宿因，知歷世因貪愛為苦，一念薰修無漏善故，或得出纏，或蒙授記。如何自欺，尚留觀聽！」\n\n阿難及諸大眾，聞佛示誨，疑惑銷除，心悟實相；身意輕安得未曾有！重復悲淚，頂禮佛足，長跪合掌而白佛言：「無上大悲清淨寶王善開我心！能以如是種種因緣方便提獎，引諸沈冥出於苦海。世尊！我今雖承如是法音，知如來藏妙覺明心遍十方界，含育如來十方國土、清淨寶嚴妙覺王剎；如來復責多聞無功，不逮修習。我今猶如旅泊之人，忽蒙天王賜以華屋。雖獲大宅，要因門入，唯願如來不捨大悲，示我在會諸蒙暗者捐捨小乘，畢獲如來無餘涅槃本發心路！令有學者，從何攝伏疇昔攀緣，得陀羅尼，入佛知見？」作是語已，五體投地。在會一心，佇佛慈旨。\n\n爾時，世尊哀愍會中緣覺、聲聞於菩提心未自在者，及為當來佛滅度後末法眾生發菩提心，開無上乘妙修行路。宣示阿難及諸大眾：「汝等決定發菩提心，於佛如來妙三摩提不生疲惓，應當先明發覺初心二決定義。\n\n「云何初心二義決定？\n\n「阿難！第一義者，汝等若欲捐捨聲聞，修菩薩乘，入佛知見，應當審觀因地發心，與果地覺為同、為異？阿難！若於因地，以生滅心為本修因，而求佛乘不生不滅，無有是處。以是義故，汝當照明諸器世間可作之法，皆從變滅。阿難！汝觀世間可作之法，誰為不壞？然終不聞爛壞虛空。何以故？空非可作，由是始終無壞滅故。則汝身中堅相為地，潤濕為水，煖觸為火，動搖為風。由此四纏，分汝湛圓妙覺明心為視、為聽、為覺、為察，從始入終，五疊渾濁。云何為濁？阿難！譬如清水清潔本然；即彼塵土灰沙之倫，本質留礙，二體法爾，性不相循。有世間人，取彼土塵投於淨水，土失留礙，水亡清潔，容貌汩然，名之為濁。汝濁五重，亦復如是。\n\n「阿難！汝見虛空遍十方界，空見不分。有空無體，有見無覺，相織妄成；是第一重名為劫濁。汝身現摶四大為體，見、聞、覺、知壅令留礙，水、火、風、土旋令覺知，相織妄成；是第二重名為見濁。又汝心中憶識誦習，性發知見，容現六塵，離塵無相，離覺無性，相織妄成；是第三重名煩惱濁。又汝朝夕生滅不停，知見每欲留於世間，業運每常遷於國土，相織妄成；是第四重名眾生濁。汝等見聞元無異性，眾塵隔越，無狀異生，性中相知，用中相背，同異失準，相織妄成；是第五重名為命濁。\n\n「阿難！汝今欲令見、聞、覺、知遠契如來常、樂、我、淨，應當先擇死生根本，依不生滅圓湛性成，以湛旋其虛妄滅生，伏還元覺，得元明覺無生滅性，為因地心；然後圓成果地修證。如澄濁水貯於淨器，靜深不動，沙土自沈，清水現前，名為初伏客塵煩惱。去泥純水，名為永斷根本無明。明相精純，一切變現不為煩惱，皆合涅槃清淨妙德。\n\n「第二義者，汝等必欲發菩提心，於菩薩乘生大勇猛，決定棄捐諸有為相，應當審詳煩惱根本。此無始來發業潤生，誰作誰受？阿難！汝修菩提，若不審觀煩惱根本，則不能知虛妄根塵何處顛倒？處尚不知，云何降伏取如來位？阿難！汝觀世間解結之人，不見所結，云何知解？不聞虛空被汝隳裂。何以故？空無相形，無結、解故。則汝現前眼、耳、鼻、舌、及與身、心，六為賊媒，自劫家寶；由此無始眾生世界生纏縛故，於器世間不能超越。\n\n「阿難！云何名為眾生世界？世為遷流，界為方位。汝今當知東、西、南、北、東南、西南、東北、西北、上、下為界，過去、未來、現在為世；方位有十，流數有三。一切眾生織妄相成，身中貿遷，世界相涉。而此界性設雖十方定位可明，世間秖目東、西、南、北；上、下無位，中無定方。四數必明，與世相涉；三四、四三，宛轉十二；流變三疊，一、十、百、千。總括始終，六根之中，各各功德有千二百。\n\n「阿難！汝復於中克定優劣。如眼觀見，後暗、前明，前方全明，後方全暗，左、右傍觀三分之二，統論所作功德不全；三分言功，一分無德，當知眼唯八百功德。如耳周聽十方無遺，動若邇遙，靜無邊際，當知耳根圓滿一千二百功德。如鼻嗅聞通出入息，有出有入而闕中交，驗於鼻根三分闕一，當知鼻唯八百功德。如舌宣揚盡諸世間、出世間智，言有方分，理無窮盡，當知舌根圓滿一千二百功德。如身覺觸識於違順，合時能覺，離中不知，離一合雙，驗於身根三分闕一，當知身唯八百功德。如意默容十方三世一切世間出世間法，惟聖與凡無不苞容盡其涯際，當知意根圓滿一千二百功德。\n\n「阿難！汝今欲逆生死欲流，返窮流根至不生滅；當驗此等六受用根，誰合、誰離？誰深、誰淺？誰為圓通？誰不圓滿？若能於此悟圓通根，逆彼無始織妄業流，得循圓通；與不圓根日劫相倍。我今備顯六湛圓明本所功德，數量如是。隨汝詳擇其可入者，吾當發明令汝增進。十方如來於十八界一一修行，皆得圓滿無上菩提。於其中間，亦無優劣。但汝下劣，未能於中圓自在慧；故我宣揚，令汝但於一門深入，入一無妄，彼六知根一時清淨。」\n\n阿難白佛言：「世尊！云何逆流深入一門，能令六根一時清淨？」\n\n佛告阿難：「汝今已得須陀洹果，已滅三界眾生世間見所斷惑；然猶未知根中積生無始虛習，彼習要因修所斷得，何況此中生、住、異、滅分劑頭數？今汝且觀現前六根，為一、為六？\n\n「阿難！若言一者，耳何不見？目何不聞？頭奚不履？足奚無語？若此六根決定成六，如我今會與汝宣揚微妙法門，汝之六根誰來領受？」\n\n阿難言：「我用耳聞。」\n\n佛言：「汝耳自聞，何關身、口？口來問義，身起欽承。是故應知，非一終六，非六終一。終不汝根元一、元六，阿難！當知是根非一、非六，由無始來顛倒淪替，故於圓湛一、六義生，汝須陀洹雖得六銷，猶未亡一。如太虛空參合群器，由器形異名之異空，除器觀空說空為一。彼太虛空，云何為汝成同、不同？何況更名是一、非一？則汝了知六受用根，亦復如是。由明、暗等二種相形，於妙圓中粘湛發見，見精映色，結色成根；根元目為清淨四大，因名眼體，如蒲萄朵，浮根四塵流逸奔色。由動、靜等二種相擊，於妙圓中粘湛發聽，聽精映聲，卷聲成根；根元目為清淨四大，因名耳體，如新卷葉，浮根四塵流逸奔聲。由通、塞等二種相發，於妙圓中粘湛發嗅，嗅精映香，納香成根；根元目為清淨四大，因名鼻體，如雙垂爪，浮根四塵流逸奔香。由恬、變等二種相參，於妙圓中粘湛發嘗，嘗精映味，絞味成根；根元目為清淨四大，因名舌體，如初偃月，浮根四塵流逸奔味。由離、合等二種相摩，於妙圓中粘湛發覺，覺精映觸，搏觸成根；根元目為清淨四大，因名身體，如腰鼓顙，浮根四塵流逸奔觸。由生、滅等二種相續，於妙圓中粘湛發知，知精映法，覽法成根；根元目為清淨四大，因名意思，如幽室見，浮根四塵流逸奔法。\n\n「阿難！如是六根，由彼覺明有明明覺，失彼精了粘妄發光。是以汝今離暗、離明無有見體，離動、離靜元無聽質，無通、無塞嗅性不生，非變、非恬嘗無所出，不離、不合覺觸本無，無滅、無生了知安寄！汝但不循動靜、合離、恬變、通塞、生滅、暗明，如是十二諸有為相；隨拔一根，脫粘內伏，伏歸元真，發本明耀，耀性發明，諸餘五粘應拔圓脫，不由前塵所起知見。明不循根，寄根明發，由是六根互相為用。\n\n「阿難！汝豈不知今此會中，阿那律陀無目而見；跋難陀龍無耳而聽；殑伽神女非鼻聞香；驕梵鉢提異舌知味；舜若多神無身有觸，如來光中映令暫現，既為風質，其體元無；諸滅盡定得寂聲聞，如此會中摩訶迦葉，久滅意根，圓明了知不因心念。阿難！今汝諸根若圓拔已，內瑩發光；如是浮塵及器世間諸變化相，如湯銷氷，應念化成無上知覺。阿難！如彼世人聚見於眼，若令急合，暗相現前。六根黯然，頭足相類。彼人以手循體外繞，彼雖不見，頭足一辯，知覺是同。緣見因明，暗成無見；不明自發，則諸暗相永不能昏。根塵既銷，云何覺明不成圓妙？」\n\n阿難白佛言：「世尊！如佛說言『因地覺心欲求常住，要與果位名目相應』，世尊！如果位中，菩提、涅槃、真如、佛性、菴摩羅識、空如來藏、大圓鏡智，是七種名稱謂雖別，清淨圓滿體性堅凝，如金剛王常住不壞。若此見、聽離於暗明、動靜、通塞，畢竟無體；猶如念心離於前塵，本無所有。云何將此畢竟斷滅以為修因，欲獲如來七常住果？世尊！若離明暗，見畢竟空，如無前塵，念自性滅。進退循環，微細推求，本無我心及我心所，將誰立因求無上覺？如來先說湛精圓常，違越誠言，終成戲論；云何如來真實語者？唯垂大慈開我蒙悋！」\n\n佛告阿難：「汝學多聞，未盡諸漏，心中徒知顛倒所因，真倒現前實未能識。恐汝誠心猶未信伏，吾今試將塵俗諸事，當除汝疑。」\n\n即時如來勅羅睺羅擊鍾一聲，問阿難言：「汝今聞不？」\n\n阿難、大眾俱言：「我聞。」\n\n鍾歇無聲，佛又問言：「汝今聞不？」\n\n阿難、大眾俱言：「不聞。」\n\n時羅睺羅又擊一聲，佛又問言：「汝今聞不？」\n\n阿難、大眾又言：「俱聞。」\n\n佛問阿難：「汝云何聞？云何不聞？」\n\n阿難、大眾俱白佛言：「鍾聲若擊則我得聞；擊久聲銷，音響雙絕，則名無聞。」\n\n如來又勅羅睺擊鍾，問阿難言：「爾今聲不？」\n\n阿難、大眾俱言：「有聲。」\n\n少選聲銷，佛又問言：「爾今聲不？」\n\n阿難、大眾答言：「無聲。」\n\n有頃，羅睺更來撞鍾，佛又問言：「爾今聲不？」\n\n阿難、大眾俱言：「有聲。」\n\n佛問阿難：「汝云何聲？云何無聲？」\n\n阿難、大眾俱白佛言：「鍾聲若擊則名有聲；擊久聲銷，音響雙絕，則名無聲。」\n\n佛語阿難及諸大眾：「汝今云何自語矯亂？」\n\n大眾、阿難俱時問佛：「我今云何名為矯亂？」\n\n佛言：「我問汝聞，汝則言聞；又問汝聲，汝則言聲。惟聞與聲報答無定，如是云何不名矯亂？阿難！聲銷無響，汝說無聞；若實無聞，聞性已滅同于枯木，鍾聲更擊，汝云何知？知有、知無，自是聲塵或無、或有，豈彼聞性為汝有、無？聞實云無，誰知無者？是故阿難！聲於聞中自有生滅；非為汝聞聲生、聲滅，令汝聞性為有、為無。汝尚顛倒，惑聲為聞，何怪昏迷，以常為斷？終不應言離諸動靜、閉塞、開通，說聞無性。如重睡人眠熟床枕，其家有人於彼睡時擣練、舂米，其人夢中聞舂擣聲別作他物，或為擊鼓，或復撞鍾；即於夢時，自怪其鍾為木石響。於時忽寤，遄知杵音。自告家人：『我正夢時，惑此舂音將為鼓響。』阿難！是人夢中，豈憶靜搖、開閉、通塞？其形雖寐，聞性不昏。縱汝形銷命光遷謝，此性云何為汝銷滅？以諸眾生從無始來，循諸色、聲逐念流轉，曾不開悟性淨妙常。不循所常，逐諸生滅，由是生生雜染流轉。若棄生滅，守於真常，常光現前，塵根、識心應時銷落。想相為塵，識情為垢，二俱遠離；則汝法眼應時清明，云何不成無上知覺？」\n\n大佛頂萬行首楞嚴經卷第四\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第五(一名中印度那蘭陀大道場經，於灌頂部錄出別行)\n\n唐天竺沙門般剌蜜諦譯\n\n阿難白佛言：「世尊！如來雖說第二義門，今觀世間解結之人，若不知其所結之元，我信是人終不能解。世尊！我及會中有學聲聞，亦復如是。從無始際，與諸無明俱滅俱生，雖得如是多聞善根，名為出家，猶隔日瘧。唯願大慈哀愍淪溺！今日身心云何是結？從何名解？亦令未來苦難眾生，得免輪迴，不落三有。」作是語已，普及大眾五體投地，雨淚翹誠，佇佛如來無上開示。\n\n爾時，世尊憐愍阿難及諸會中諸有學者，亦為未來一切眾生為出世因，作將來眼。以閻浮檀紫金光手摩阿難頂，即時十方普佛世界六種振動，微塵如來住世界者，各有寶光從其頂出，其光同時於彼世界來祇陀林灌如來頂。是諸大眾得未曾有！於是阿難及諸大眾，俱聞十方微塵如來異口同音告阿難言：「善哉！阿難！汝欲識知俱生無明，使汝輪轉生死結根，唯汝六根更無他物。汝復欲知無上菩提，令汝速證安樂解脫寂靜妙常，亦汝六根更非他物！」\n\n阿難雖聞如是法音，心猶未明，稽首白佛：「云何令我生死輪迴，安樂妙常，同是六根更非他物？」\n\n佛告阿難：「根、塵同源，縛、脫無二，識性虛妄，猶如空花。阿難！由塵發知，因根有相，相見無性同於交蘆。是故汝今，知見立知即無明本；知見無見斯即涅槃無漏真淨。云何是中更容他物？」\n\n爾時，世尊欲重宣此義，而說偈言：\n\n「真性有為空，　　緣生故、如幻；\n無為無起滅，　　不實、如空花。\n言妄顯諸真，　　妄、真同二妄。\n猶非真、非真，　　云何見所見？\n中間無實性，　　是故若交蘆。\n結解同所因，　　聖凡無二路。\n汝觀交中性，　　空有二俱非。\n迷晦即無明，　　發明便解脫。\n解結因次第。　　六解一亦亡。\n根選擇圓通，　　入流成正覺。\n陀那微細識，　　習氣成暴流，\n真非真恐迷，　　我常不開演。\n自心取自心，　　非幻成幻法。\n不取無非幻，　　非幻尚不生；\n幻法云何立？　　是名妙蓮華，\n金剛王寶覺、　　如幻三摩提，\n彈指超無學。　　此阿毘達磨，\n十方薄伽梵，　　一路涅槃門。」\n\n於是阿難及諸大眾，聞佛如來無上慈誨，祇夜伽陀雜糅精瑩，妙理清徹，心目開明，歎未曾有。阿難合掌、頂禮白佛：「我今聞佛無遮大悲、性淨妙常真實法句，心猶未達六解一亡舒結倫次；惟垂大慈，再愍斯會及與將來，施以法音洗滌沈垢！」\n\n即時如來於師子座，整涅槃僧，斂僧伽梨，攬七寶机，引手於机，取劫波羅天所奉花巾，於大眾前綰成一結。示阿難言：「此名何等？」\n\n阿難、大眾俱白佛言：「此名為結。」\n\n於是如來綰疊花巾，又成一結，重問阿難：「此名何等？」\n\n阿難、大眾又白佛言：「此亦名結。」如是倫次綰疊花巾，總成六結。一一結成，皆取手中所成之結持問阿難：「此名何等？」阿難、大眾，亦復如是次第酬佛：「此名為結。」\n\n佛告阿難：「我初綰巾；汝名為結，此疊花巾先實一條，第二第三云何汝曹復名為結？」\n\n阿難白佛言：「世尊！此寶疊花緝績成巾，雖本一體。如我思惟：『如來一綰得一結名，若百綰成終名百結。何況此巾秖有六結，終不至七，亦不停五？』云何如來秖許初時，第二、第三不名為結？」\n\n佛告阿難：「此寶花巾，汝知此巾元止一條，我六綰時名有六結。汝審觀察，巾體是同，因結有異。於意云何？初綰結成名為第一，如是乃至第六結生，吾今欲將第六結名成第一不？」\n\n「不也，世尊！六結若存，斯第六名終非第一。縱我歷生盡其明辯，如何令是六結亂名？」\n\n佛言：「六結不同，循顧本因一巾所造，令其雜亂終不得成。則汝六根亦復如是，畢竟同中生畢竟異。」\n\n佛告阿難：「汝必嫌此六結不成，願樂一成復云何得？」\n\n阿難言：「此結若存，是非鋒起，於中自生此結非彼，彼結非此。如來今日若總解除，結若不生，則無彼此，尚不名一，六云何成？」\n\n佛言：「六解一亡，亦復如是，由汝無始心性狂亂，知見妄發，發妄不息，勞見發塵。如勞目睛，則有狂花。於湛精明無因亂起；一切世間山河大地，生死涅槃，皆即狂勞顛倒花相。」\n\n阿難言：「此勞同結，云何解除？」\n\n如來以手，將所結巾偏掣其左，問阿難言：「如是解不？」\n\n「不也，世尊！」\n\n旋復以手偏牽右邊，又問阿難：「如是解不？」\n\n「不也，世尊！」\n\n佛告阿難：「吾今以手左右各牽，竟不能解，汝設方便云何成解？」\n\n阿難白佛言：「世尊！當於結心，解即分散。」\n\n佛告阿難：「如是，如是！若欲除結，當於結心。阿難！我說佛法從因緣生，非取世間和合麁相。如來發明世出世法，知其本因隨所緣出，如是乃至恒沙界外一滴之雨亦知頭數，現前種種松直、棘曲、鵠白、烏玄皆了元由。是故阿難！隨汝心中選擇六根，根結若除，塵相自滅；諸妄銷亡，不真何待！阿難！吾今問汝，此劫波羅巾六結現前，同時解縈得同除不？」\n\n「不也，世尊！是結本以次第綰生，今日當須次第而解。六結同體，結不同時，則結解時云何同除？」\n\n佛言：「六根解除，亦復如是。此根初解，先得人空；空性圓明，成法解脫；解脫法已俱空不生，是名菩薩從三摩地得無生忍。」\n\n阿難及諸大眾蒙佛開示，慧覺圓通，得無疑惑。一時合掌、頂禮雙足而白佛言：「我等今日，身心皎然，快得無礙。雖復悟知一六亡義，然猶未達圓通本根。世尊！我輩飄零，積劫孤露，何心何慮預佛天倫，如失乳兒忽遇慈母！若復因此際會道成，所得密言還同本悟，則與未聞無有差別？唯垂大悲惠我祕嚴，成就如來最後開示！」作是語已，五體投地，退藏密機，冀佛冥授。\n\n爾時，世尊普告眾中諸大菩薩及諸漏盡大阿羅漢：「汝等菩薩及阿羅漢，生我法中得成無學。吾今問汝，最初發心悟十八界，誰為圓通？從何方便入三摩地？」\n\n憍陳那五比丘即從座起，頂禮佛足而白佛言：「我在鹿苑及於雞園，觀見如來最初成道，於佛音聲悟明四諦。佛問比丘，我初稱解；如來印我名阿若多。妙音密圓，我於音聲得阿羅漢。佛問圓通，如我所證，音聲為上。」\n\n優波尼沙陀即從座起，頂禮佛足而白佛言；「我亦觀佛最初成道，觀不淨相，生大厭離，悟諸色性，以從不淨、白骨、微塵歸於虛空；空色二無，成無學道。如來印我名尼沙陀。塵色既盡，妙色密圓，我從色相得阿羅漢。佛問圓通，如我所證，色因為上。」\n\n香嚴童子即從座起，頂禮佛足而白佛言：「我聞如來教我諦觀諸有為相。我時辭佛，宴晦清齋，見諸比丘燒沈水香，香氣寂然來入鼻中。我觀此氣，非木、非空、非煙、非火，去無所著，來無所從，由是意銷，發明無漏，如來印我得香嚴號，塵氣倏滅，妙香密圓，我從香嚴得阿羅漢。佛問圓通，如我所證，香嚴為上。」\n\n藥王、藥上二法王子，并在會中五百梵天即從座起，頂禮佛足而白佛言：「我無始劫為世良醫，口中嘗此娑婆世界草木、金石，名數凡有十萬八千。如是悉知苦、醋、鹹、淡、甘、辛等味，并諸和合、俱生、變異。是冷、是熱，有毒、無毒，悉能遍知。承事如來，了知味性非空非有，非即身心、非離身心。分別味因，從是開悟，蒙佛如來印我昆季藥王、藥上二菩薩名，今於會中為法王子。因味覺明，位登菩薩。佛問圓通，如我所證，味因為上。」\n\n跋陀婆羅并其同伴十六開士，即從座起，頂禮佛足而白佛言：「我等先於威音王佛聞法出家，於浴僧時隨例入室。忽悟水因，既不洗塵，亦不洗體；中間安然，得無所有。宿習無忘，乃至今時從佛出家，令得無學。彼佛名我跋陀婆羅，妙觸宣明，成佛子住。佛問圓通，如我所證，觸因為上。」\n\n摩訶迦葉及紫金光比丘尼等即從座起，頂禮佛足而白佛言；「我於往劫，於此界中有佛出世名日月燈，我得親近聞法修學。佛滅度後供養舍利，然燈續明，以紫光金塗佛形像。自爾已來，世世生生身常圓滿紫金光聚，此紫金光比丘尼等即我眷屬，同時發心。我觀世間六塵變壞，唯以空寂修於滅盡，身心乃能度百千劫猶如彈指。我以空法成阿羅漢，世尊說我頭陀為最。妙法開明，銷滅諸漏。佛問圓通，如我所證，法因為上。」\n\n阿那律陀即從座起，頂禮佛足而白佛言：「我初出家常樂睡眠，如來訶我為畜生類。我聞佛訶，啼泣自責，七日不眠，失其雙目。世尊示我樂見照明金剛三昧，我不因眼觀見十方，精真洞然如觀掌果，如來印我成阿羅漢。佛問圓通，如我所證，旋見循元，斯為第一！」\n\n周利槃特迦即從座起，頂禮佛足而白佛言：「我闕誦持，無多聞性，最初值佛聞法出家，憶持如來一句伽陀，於一百日得前遺後，得後遺前。佛愍我愚，教我安居調出入息。我時觀息，微細窮盡，生、住、異、滅，諸行剎那，其心豁然得大無礙，乃至漏盡成阿羅漢，住佛座下印成無學。佛問圓通，如我所證，返息循空，斯為第一！」\n\n驕梵鉢提即從座起，頂禮佛足而白佛言：「我有口業，於過去劫輕弄沙門，世世生生有牛呞病。如來示我一味清淨心地法門，我得滅心入三摩地，觀味之知非體非物，應念得超世間諸漏。內脫身心，外遺世界，遠離三有，如鳥出籠；離垢銷塵，法眼清淨，成阿羅漢，如來親印登無學道。佛問圓通，如我所證，還味旋知，斯為第一！」\n\n畢陵伽婆蹉即從座起，頂禮佛足而白佛言：「我初發心從佛入道，數聞如來說諸世間不可樂事。乞食城中，心思法門，不覺路中毒刺傷足，舉身疼痛。我念有知，知此深痛，雖覺覺痛，覺清淨心無痛痛覺。我又思惟：『如是一身寧有雙覺？』攝念未久，身心忽空；三七日中諸漏虛盡，成阿羅漢，得親印記，發明無學。佛問圓通，如我所證，純覺遺身，斯為第一！」\n\n須菩提即從座起，頂禮佛足而白佛言；「我曠劫來心得無礙，自憶受生如恒河沙。初在母胎即知空寂，如是乃至十方成空，亦令眾生證得空性。蒙如來發性覺真空，空性圓明得阿羅漢，頓入如來寶明空海。同佛知見，印成無學，解脫性空我為無上。佛問圓通，如我所證，諸相入非，非所非盡，旋法歸無，斯為第一！」\n\n舍利弗即從座起，頂禮佛足而白佛言：「我曠劫來心見清淨，如是受生如恒河沙，世出世間種種變化，一見則通，獲無障礙。我於路中逢迦葉波兄弟相逐，宣說因緣，悟心無際，從佛出家。見覺明圓，得大無畏，成阿羅漢，為佛長子。從佛口生，從法化生。佛問圓通，如我所證，心見發光，光極知見，斯為第一！」\n\n普賢菩薩即從座起，頂禮佛足而白佛言：「我已曾與恒沙如來為法王子，十方如來教其弟子菩薩根者修普賢行，從我立名。世尊！我用心聞分別眾生所有知見，若於他方恒沙界外，有一眾生心中發明普賢行者，我於爾時乘六牙象，分身百千皆至其處。縱彼障深未得見我，我與其人暗中摩頂，擁護安慰，令其成就。佛問圓通，我說本因，心聞發明，分別自在，斯為第一！」\n\n孫陀羅難陀即從座起，頂禮佛足而白佛言：「我初出家從佛入道，雖具戒律，於三摩提心常散動，未獲無漏。世尊教我及俱絺羅觀鼻端白。我初諦觀經三七日，見鼻中氣出入如煙，身心內明，圓洞世界，遍成虛淨，猶如瑠璃。煙相漸銷，鼻息成白，心開漏盡；諸出入息化為光明，照十方界，得阿羅漢，世尊記我，當得菩提。佛問圓通，我以銷息，息久發明，明圓滅漏，斯為第一！」\n\n富樓那彌多羅尼子即從座起，頂禮佛足而白佛言：「我曠劫來辯才無礙，宣說苦、空，深達實相，如是乃至恒沙如來祕密法門，我於眾中微妙開示，得無所畏。世尊知我有大辯才，以音聲輪教我發揚。我於佛前助佛轉輪。因師子吼成阿羅漢，世尊印我，說法無上。佛問圓通，我以法音降伏魔怨，銷滅諸漏，斯為第一！」\n\n優波離即從座起，頂禮佛足而白佛言：「我親隨佛踰城出家，親觀如來六年勤苦，親見如來降伏諸魔、制諸外道，解脫世間貪欲諸漏。承佛教戒，如是乃至三千威儀、八萬微細性業、遮業，悉皆清淨。身心寂滅，成阿羅漢。我是如來眾中綱紀，親印我心，持戒修身眾推無上。佛問圓通，我以執身身得自在，次第執心心得通達，然後身心一切通利，斯為第一！」\n\n大目犍連即從座起，頂禮佛足而白佛言：「我初於路乞食，逢遇優樓頻螺、伽耶、那提三迦葉波，宣說如來因緣深義。我頓發心，得大通達。如來惠我袈裟著身，鬚髮自落。我遊十方得無罣礙，神通發明推為無上，成阿羅漢。寧唯世尊，十方如來歎我神力，圓明清淨自在無畏。佛問圓通，我以旋湛心光發宣，如澄濁流久成清瑩，斯為第一！」\n\n烏芻瑟摩於如來前，合掌頂禮佛之雙足而白佛言；「我常先憶久遠劫前，性多貪欲。有佛出世名曰空王，說多婬人成猛火聚。教我遍觀百骸、四𨈛、諸冷暖氣；神光內凝，化多婬心成智慧火。從是諸佛皆呼召我名為火頭。我以火光三昧力故，成阿羅漢。心發大願，諸佛成道我為力士，親伏魔怨。佛問圓通，我以諦觀身心暖觸無礙流通，諸漏既銷，生大寶焰，登無上覺，斯為第一！」\n\n持地菩薩即從座起，頂禮佛足而白佛言：「我念往昔普光如來出現於世，我為比丘。常於一切要路津口，田地險隘，有不如法妨損車馬，我皆平填。或作橋梁，或負沙土。如是勤苦，經無量佛出現於世。或有眾生於闤闠處要人擎物，我先為擎，至其所詣放物即行，不取其直。毘舍浮佛現在世時，世多饑荒，我為負人，無問遠近唯取一錢。或有車牛被於泥溺，我有神力為其推輪，拔其苦惱。時國大王延佛設齋，我於爾時平地待佛。毘舍如來摩頂謂我：『當平心地，則世界地一切皆平！』我即心開，見身微塵，與造世界所有微塵等無差別，微塵自性不相觸摩，乃至刀兵亦無所觸。我於法性悟無生忍，成阿羅漢，迴心今入菩薩位中，聞諸如來宣妙蓮華佛知見地，我先證明而為上首。佛問圓通，我以諦觀身界二塵等無差別，本如來藏虛妄發塵，塵銷智圓成無上道，斯為第一！」\n\n月光童子即從座起，頂禮佛足而白佛言：「我憶往昔恒河沙劫，有佛出世名為水天，教諸菩薩修習水精入三摩地。觀於身中水性無奪，初從涕唾，如是窮盡津液精血、大小便利，身中漩澓水性一同；見水身中，與世界外浮幢王剎諸香水海、等無差別。我於是時初成此觀，但見其水，未得無身。當為比丘室中安禪。我有弟子窺窓觀室，唯見清水遍在屋中，了無所見。童稚無知，取一瓦礫投於水內，激水作聲，顧盻而去。我出定後頓覺心痛，如舍利弗遭違害鬼。我自思惟：『今我已得阿羅漢道，久離病緣，云何今日忽生心痛？將無退失？』爾時，童子捷來我前，說如上事。我則告言：『汝更見水，可即開門入此水中，除去瓦礫。』童子奉教，後入定時，還復見水，瓦礫宛然，開門除出。我後出定，身質如初。逢無量佛，如是至於山海自在通王如來，方得亡身；與十方界諸香水海，性合真空，無二無別。今於如來得童真名，預菩薩會。佛問圓通，我以水性一味流通，得無生忍，圓滿菩提，斯為第一！」\n\n瑠璃光法王子即從座起，頂禮佛足而白佛言：「我憶往昔經恒沙劫，有佛出世名無量聲，開示菩薩本覺妙明，觀此世界及眾生身、皆是妄緣風力所轉，我於爾時觀界安立，觀世動時、觀身動止、觀心動念、諸動無二，等無差別。我時了覺此群動性，來無所從，去無所至；十方微塵顛倒眾生，同一虛妄。如是乃至三千大千一世界內所有眾生，如一器中貯百蚊蚋啾啾亂鳴，於分寸中鼓發狂鬧。逢佛未幾，得無生忍；爾時心開，乃見東方不動佛國，為法王子，事十方佛。身心發光，洞徹無礙。佛問圓通，我以觀察風力無依，悟菩提心，入三摩地，合十方佛，傳一妙心，斯為第一！」\n\n虛空藏菩薩即從座起，頂禮佛足而白佛言：「我與如來定光佛所，得無邊身。爾時手執四大寶珠，照明十方微塵佛剎化成虛空。又於自心現大圓鏡，內放十種微妙寶光。流灌十方盡虛空際，諸幢王剎來入鏡內，涉入我身。身同虛空不相妨礙，身能善入微塵國土，廣行佛事，得大隨順。此大神力，由我諦觀四大無依，妄想生滅，虛空無二，佛國本同。於同發明，得無生忍。佛問圓通，我以觀察虛空無邊入三摩地，妙力圓明，斯為第一！」\n\n彌勒菩薩即從座起，頂禮佛足而白佛言：「我憶往昔經微塵劫，有佛出世名日月燈明。我從彼佛而得出家，心重世名，好遊族姓。爾時，世尊教我修習唯心識定，入三摩地。歷劫已來，以此三昧事恒沙佛，求世名心歇滅無有。至然燈佛出現於世，我乃得成無上妙圓識心三昧；乃至盡空如來國土，淨穢有無，皆是我心變化所現。世尊！我了如是唯心識故，識性流出無量如來。今得授記，次補佛處。佛問圓通，我以諦觀十方唯識，識心圓明入圓成實，遠離依他及遍計執，得無生忍，斯為第一！」\n\n大勢至法王子與其同倫五十二菩薩，即從座起，頂禮佛足而白佛言：「我憶往昔恒河沙劫，有佛出世名無量光，十二如來相繼一劫，其最後佛名超日月光。彼佛教我念佛三昧：『譬如有人，一專為憶，一人專忘，如是二人若逢不逢，或見非見。二人相憶，二憶念深，如是乃至從生至生，同於形影不相乖異。十方如來憐念眾生，如母憶子，若子逃逝，雖憶何為！子若憶母如母憶時，母子歷生不相違遠。若眾生心憶佛念佛，現前當來必定見佛、去佛不遠，不假方便自得心開。如染香人，身有香氣，此則名曰香光莊嚴。』我本因地，以念佛心入無生忍。今於此界，攝念佛人歸於淨土。佛問圓通，我無選擇都攝六根，淨念相繼得三摩地，斯為第一！」\n\n大佛頂萬行首楞嚴經卷第五\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第六(一名中印度那蘭陀大道場經，於灌頂部錄出別行)\n\n唐天竺沙門般剌蜜帝譯\n\n爾時，觀世音菩薩即從座起，頂禮佛足而白佛言：「世尊！憶念我昔無數恒河沙劫，於時有佛出現於世，名觀世音。我於彼佛發菩提心，彼佛教我從聞思修入三摩地。初於聞中入流亡所；所入既寂，動靜二相了然不生。如是漸增，聞所聞盡；盡聞不住，覺所覺空；空覺極圓，空所空滅。生滅既滅，寂滅現前，忽然超越世出世間，十方圓明，獲二殊勝：一者、上合十方諸佛本妙覺心，與佛如來同一慈力。二者、下合十方一切六道眾生，與諸眾生同一悲仰。\n\n「世尊！由我供養觀音如來，蒙彼如來授我如幻聞薰聞修金剛三昧。與佛如來同慈力故，令我身成三十二應入諸國土。世尊！若諸菩薩入三摩地，進修無漏勝解現圓；我現佛身而為說法，令其解脫。若諸有學寂靜妙明，勝妙現圓；我於彼前，現獨覺身而為說法，令其解脫。若諸有學斷十二緣，緣斷勝性，勝妙現圓；我於彼前，現緣覺身而為說法，令其解脫。若諸有學得四諦空，修道入滅，勝性現圓；我於彼前，現聲聞身而為說法，令其解脫。若諸眾生欲心明悟，不犯欲塵，欲身清淨；我於彼前，現梵王身而為說法，令其解脫。若諸眾生欲為天主，統領諸天；我於彼前，現帝釋身而為說法，令其成就。若諸眾生欲身自在，遊行十方；我於彼前，現自在天身而為說法，令其成就。若諸眾生欲身自在，飛行虛空；我於彼前，現大自在天身而為說法，令其成就。若諸眾生愛統鬼神，救護國土；我於彼前，現天大將軍身而為說法，令其成就。若諸眾生愛統世界，保護眾生；我於彼前，現四天王身而為說法，令其成就。若諸眾生愛生天宮，驅使鬼神；我於彼前，現四天王國太子身而為說法，令其成就。若諸眾生樂為人主；我於彼前，現人王身而為說法，令其成就。若諸眾生愛主族姓，世間推讓；我於彼前，現長者身而為說法，令其成就。若諸眾生愛談名言，清淨自居；我於彼前，現居士身而為說法，令其成就。若諸眾生愛治國土，剖斷邦邑；我於彼前，現宰官身而為說法，令其成就。若諸眾生愛諸數術，攝衛自居；我於彼前，現婆羅門身而為說法，令其成就。若有男子好學出家，持諸戒律；我於彼前，現比丘身而為說法，令其成就。若有女子好學出家，持諸禁戒；我於彼前，現比丘尼身而為說法，令其成就。若有男子樂持五戒；我於彼前，現優婆塞身而為說法，令其成就。若復女子五戒自居；我於彼前，現優婆夷身而為說法，令其成就。若有女人內政立身，以修家國；我於彼前，現女主身及國夫人、命婦、大家而為說法，令其成就。若有眾生不壞男根；我於彼前，現童男身而為說法，令其成就。若有處女愛樂處身，不求侵暴；我於彼前，現童女身而為說法，令其成就。若有諸天樂出天倫；我現天身而為說法，令其成就。若有諸龍樂出龍倫；我現龍身而為說法，令其成就。若有藥叉樂度本倫；我於彼前，現藥叉身而為說法，令其成就。若乾闥婆樂脫其倫；我於彼前，現乾闥婆身而為說法，令其成就。若阿修羅樂脫其倫；我於彼前，現阿修羅身而為說法，令其成就。若緊陀羅樂脫其倫；我於彼前，現緊陀羅身而為說法，令其成就。若摩呼羅伽樂脫其倫；我於彼前，現摩呼羅伽身而為說法，令其成就。若諸眾生樂人修人；我現人身而為說法，令其成就。若諸非人——有形無形、有想無想樂度其倫；我於彼前，皆現其身而為說法，令其成就。是名妙淨三十二應入國土身，皆以三昧聞薰聞修無作妙力自在成就。\n\n「世尊！我復以此聞薰聞修金剛三昧無作妙力，與諸十方三世六道一切眾生同悲仰故，令諸眾生於我身心獲十四種無畏功德：一者、由我不自觀音以觀觀者，令彼十方苦惱眾生觀其音聲即得解脫。二者、知見旋復，令諸眾生設入大火火不能燒。三者、觀聽旋復，令諸眾生大水所漂水不能溺。四者、斷滅妄想心無殺害，令諸眾生入諸鬼國鬼不能害。五者、薰聞成聞，六根銷復同於聲聽，能令眾生臨當被害刀段段壞，使其兵戈猶如割水，亦如吹光，性無搖動。六者、聞薰精明明遍法界，則諸幽暗性不能全，能令眾生藥叉、羅剎、鳩槃茶鬼及毘舍遮、富單那等，雖近其傍目不能視。七者、音性圓銷，觀聽返入離諸塵妄，能令眾生禁繫枷鎖所不能著。八者、滅音圓聞遍生慈力，能令眾生經過嶮路賊不能劫。九者、薰聞離塵色所不劫，能令一切多婬眾生遠離貪欲。十者、純音無塵，根境圓融無對所對，能令一切忿恨眾生離諸嗔恚。十一者、銷塵旋明，法界身心猶如瑠璃朗徹無礙，能令一切昏鈍性障諸阿顛迦，永離癡暗。十二者、融形復聞，不動道場涉入世間不壞世界，能遍十方供養微塵諸佛如來，各各佛邊為法王子；能令法界無子眾生欲求男者，誕生福德智慧之男。十三者、六根圓通明照無二，含十方界，立大圓鏡空如來藏，承順十方微塵如來祕密法門受領無失；能令法界無子眾生欲求女者，誕生端正福德柔順眾人愛敬有相之女。十四者、此三千大千世界百億日月，現住世間諸法王子有六十二恒河沙數，修法垂範教化眾生，隨順眾生方便智慧各各不同。由我所得圓通本根發妙耳門，然後身心微妙含容遍周法界，能令眾生持我名號，與彼共持六十二恒河沙諸法王子，二人福德正等無異。世尊！我一名號與彼眾多名號無異，由我修習得真圓通。是名十四施無畏力，福備眾生。\n\n「世尊！我又獲是圓通，修證無上道故，又能善獲四不思議無作妙德：一者、由我初獲妙妙聞心，心精遺聞，見、聞、覺、知不能分隔，成一圓融清淨寶覺。故我能現眾多妙容，能說無邊祕密神呪。其中或現一首、三首、五首、七首、九首、十一首，如是乃至一百八首，千首、萬首、八萬四千爍迦囉首。二臂、四臂、六臂、八臂、十臂、十二臂、十四、十六、十八、二十、至二十四，如是乃至一百八臂，千臂、萬臂、八萬四千母陀羅臂。二目、三目、四目、九目、如是乃至一百八目，千目、萬目、八萬四千清淨寶目。或慈、或威、或定、或慧；救護眾生得大自在。二者、由我聞思脫出六塵，如聲度垣不能為礙。故我妙能現一一形、誦一一呪，其形、其呪能以無畏施諸眾生。是故十方微塵國土，皆名我為施無畏者。三者、由我修習本妙圓通清淨本根，所遊世界皆令眾生捨身珍寶求我哀愍。四者、我得佛心證於究竟，能以珍寶種種供養十方如來，傍及法界六道眾生：求妻得妻，求子得子，求三昧得三昧，求長壽得長壽，如是乃至求大涅槃得大涅槃。\n\n「佛問圓通，我從耳門圓照三昧緣心自在，因入流相得三摩提，成就菩提，斯為第一。世尊！彼佛如來歎我善得圓通法門，於大會中授記我為觀世音號。由我觀聽十方圓明，故觀音名遍十方界。」\n\n爾時，世尊於師子座，從其五體同放寶光，遠灌十方微塵如來及法王子諸菩薩頂。彼諸如來亦於五體同放寶光，從微塵方來灌佛頂，并灌會中諸大菩薩及阿羅漢。林木池沼皆演法音，交光相羅，如寶絲網。是諸大眾得未曾有，一切普獲金剛三昧。即時天雨百寶蓮華，青黃赤白間錯紛糅，十方虛空成七寶色。此娑婆界，大地山河俱時不現，唯見十方微塵國土合成一界，梵唄詠歌自然敷奏。於是如來告文殊師利法王子：「汝今觀此二十五無學諸大菩薩及阿羅漢，各說最初成道方便，皆言修習真實圓通；彼等修行，實無優劣、前後差別。我今欲令阿難開悟，二十五行誰當其根？兼我滅後，此界眾生入菩薩乘求無上道，何方便門得易成就？」\n\n文殊師利法王子奉佛慈旨，即從座起，頂禮佛足，承佛威神，說偈對佛：\n\n「覺海性澄圓，　　圓澄覺元妙；\n元明照生所，　　所立照性亡。\n迷妄有虛空，　　依空立世界。\n想澄成國土，　　知覺乃眾生。\n空生大覺中，　　如海一漚發；\n有漏微塵國，　　皆從空所生。\n漚滅空本無，　　況復諸三有？\n歸元性無二，　　方便有多門。\n聖性無不通，　　順逆皆方便；\n初心入三昧，　　遲速不同倫：\n色想結成塵，　　精了不能徹，\n如何不明徹，　　於是獲圓通？\n音聲雜語言，　　但伊名句味，\n一非含一切，　　云何獲圓通？\n香以合中知，　　離則元無有，\n不恒其所覺，　　云何獲圓通？\n味性非本然，　　要以味時有，\n其覺不恒一，　　云何獲圓通？\n觸以所觸明，　　無所不明觸，\n合離性非定，　　云何獲圓通？\n法稱為內塵：　　憑塵必有所，\n能所非遍涉，　　云何獲圓通？\n見性雖洞然，　　明前不明後，\n四維虧一半，　　云何獲圓通？\n鼻息出入通，　　現前無交氣，\n支離匪涉入，　　云何獲圓通？\n舌非入無端，　　因味生覺了，\n味亡了無有，　　云何獲圓通？\n身與所觸同，　　各非圓覺觀，\n涯量不冥會，　　云何獲圓通？\n知根雜亂思，　　湛了終無見，\n想念不可脫，　　云何獲圓通？\n識見雜三和，　　詰本稱非相，\n自體先無定，　　云何獲圓通？\n心聞洞十方，　　生于大因力，\n初心不能入，　　云何獲圓通？\n鼻想本權機，　　秖令攝心住，\n住成心所住，　　云何獲圓通？\n說法弄音文，　　開悟先成者，\n名句非無漏，　　云何獲圓通？\n持犯但束身，　　非身無所束，\n元非遍一切，　　云何獲圓通？\n神通本宿因，　　何關法分別，\n念緣非離物，　　云何獲圓通？\n若以地性觀，　　堅礙非通達，\n有為非聖性，　　云何獲圓通？\n若以水性觀，　　想念非真實，\n如如非覺觀，　　云何獲圓通？\n若以火性觀，　　厭有非真離，\n非初心方便，　　云何獲圓通？\n若以風性觀，　　動寂非無對，\n對非無上覺，　　云何獲圓通？\n若以空性觀。　　昏鈍先非覺，\n無覺異菩提，　　云何獲圓通？\n若以識性觀，　　觀識非常住，\n存心乃虛妄，　　云何獲圓通？\n諸行是無常，　　念性元生滅，\n因果今殊感，　　云何獲圓通？\n我今白世尊：　　佛出娑婆界，\n此方真教體，　　清淨在音聞；\n欲取三摩提，　　實以聞中入。\n離苦得解脫，　　良哉觀世音！\n於恒沙劫中，　　入微塵佛國，\n得大自在力，　　無畏施眾生。\n妙音、觀世音、　　梵音、海潮音，\n救世悉安寧，　　出世獲常住。\n我今啟如來，　　如觀音所說。\n譬如人靜居，　　十方俱擊皷，\n十處一時聞，　　此則圓真實。\n目非觀障外，　　口、鼻亦復然。\n身以合方知，　　心念紛無緒；\n隔垣聽音響，　　遐邇俱可聞；\n五根所不齊，　　是則通真實。\n音聲性動靜，　　聞中為有無；\n無聲號無聞，　　非實聞無性。\n聲無既無滅，　　聲有亦非生；\n生滅二圓離，　　是則常真實。\n縱令在夢想，　　不為不思無，\n覺觀出思惟，　　身心不能及。\n今此娑婆國，　　聲論得宣明，\n眾生迷本聞，　　循聲故流轉。\n阿難縱強記，　　不免落邪思，\n豈非隨所淪，　　旋流獲無妄？\n阿難汝諦聽：　　我承佛威力，\n宣說金剛王、　　如幻不思議、\n佛母真三昧。　　汝聞微塵佛，\n一切祕密門，　　欲漏不先除，\n畜聞成過誤。　　將聞持佛佛，\n何不自聞聞？　　聞非自然生，\n因聲有名字。　　旋聞與聲脫，\n能脫欲誰名？　　一根既返源，\n六根成解脫。　　見、聞如幻翳，\n三界若空花。　　聞復翳根除，\n塵銷覺圓淨；　　淨極光通達，\n寂照含虛空。　　却來觀世間，\n猶如夢中事。　　摩登伽在夢，\n誰能留汝形？　　如世巧幻師，\n幻作諸男女，　　雖見諸根動，\n要以一機抽。　　息機歸寂然，\n諸幻成無性。　　六根亦如是，\n元依一精明，　　分成六和合，\n一處成休復，　　六用皆不成。\n塵垢應念銷，　　成圓明淨妙，\n餘塵尚諸學，　　明極即如來。\n大眾及阿難！　　旋汝倒聞機，\n反聞聞自性，　　性成無上道，\n圓通實如是。　　此是微塵佛，\n一路涅槃門。　　過去諸如來，\n斯門已成就；　　現在諸菩薩，\n今各入圓明；　　未來修學人，\n當依如是法。　　我亦從中證，\n非唯觀世音。　　誠如佛世尊，\n詢我諸方便，　　以救諸末劫，\n求出世間人。　　成就涅槃心，\n觀世音為最。　　自餘諸方便，\n皆是佛威神。　　即事捨塵勞，\n非是長修學，　　淺深同說法。\n頂禮如來藏，　　無漏不思議，\n願加被未來，　　於此門無惑。\n方便易成就，　　堪以教阿難，\n及末劫沈淪，　　但以此根修，\n圓通超餘者，　　真實心如是。」\n\n於是阿難及諸大眾，身心了然，得大開示，觀佛菩提及大涅槃；猶如有人，因事遠遊未得歸還，明了其家所歸道路。普會大眾，天龍八部、有學二乘、及諸一切新發心菩薩，其數凡有十恒河沙，皆得本心，遠塵離垢，獲法眼淨。性比丘尼聞說偈已，成阿羅漢。無量眾生，皆發無等等阿耨多羅三藐三菩提心。\n\n阿難整衣服，於大眾中合掌頂禮。心迹圓明，悲欣交集，欲益未來諸眾生故，稽首白佛：「大悲世尊！我今已悟成佛法門，是中修行得無疑惑，常聞如來說如是言：『自未得度先度人者，菩薩發心；自覺已圓能覺他者，如來應世。』我雖未度，願度末劫一切眾生。世尊！此諸眾生去佛漸遠，邪師說法如恒河沙，欲攝其心入三摩地，云何令其安立道場，遠諸魔事？於菩提心得無退屈？」\n\n爾時，世尊於大眾中，稱讚阿難：「善哉！善哉！如汝所問安立道場，救護眾生末劫沈溺。汝今諦聽，當為汝說。」阿難、大眾，唯然奉教。\n\n佛告阿難：「汝常聞我毘奈耶中，宣說修行三決定義，所謂攝心為戒、因戒生定、因定發慧，是則名為三無漏學。\n\n「阿難！云何攝心我名為戒？\n\n「若諸世界六道眾生，其心不婬，則不隨其生死相續。汝修三昧本出塵勞，婬心不除，塵不可出。縱有多智，禪定現前，如不斷婬，必落魔道：上品魔王，中品魔民，下品魔女。彼等諸魔亦有徒眾，各各自謂成無上道。我滅度後，末法之中多此魔民，熾盛世間。廣行貪婬，為善知識，令諸眾生落愛見坑，失菩提路。汝教世人修三摩地，先斷心婬，是名如來先佛世尊第一決定清淨明誨。\n\n「是故阿難！若不斷婬修禪定者，如蒸沙石欲其成飯，經百千劫秖名熱沙。何以故？此非飯本，石沙成故。汝以婬身求佛妙果，縱得妙悟皆是婬根。根本成婬，輪轉三途必不能出。如來涅槃何路修證？必使婬機身心俱斷，斷性亦無；於佛菩提斯可希冀。如我此說，名為佛說；不如此說，即波旬說。\n\n「阿難！又諸世界六道眾生，其心不殺，則不隨其生死相續。汝修三昧本出塵勞，殺心不除，塵不可出。縱有多智、禪定現前，如不斷殺，必落神道：上品之人為大力鬼，中品即為飛行夜叉、諸鬼帥等，下品當為地行羅剎。彼諸鬼神亦有徒眾，各各自謂成無上道。我滅度後末法之中，多此神鬼熾盛世間，自言食肉得菩提路。阿難！我令比丘食五淨肉，此肉皆我神力化生，本無命根。汝婆羅門地多蒸濕，加以沙石，草菜不生；我以大悲神力所加，因大慈悲假名為肉，汝得其味。奈何如來滅度之後，食眾生肉，名為釋子？汝等當知是食肉人，縱得心開似三摩地，皆大羅剎，報終必沈生死苦海，非佛弟子。如是之人，相殺、相吞、相食未已，云何是人得出三界？汝教世人修三摩地，次斷殺生；是名如來先佛世尊第二決定清淨明誨。\n\n「是故阿難！若不斷殺修禪定者，譬如有人自塞其耳，高聲大叫求人不聞，此等名為欲隱彌露。清淨比丘及諸菩薩，於岐路行不踏生草，況以手拔？云何大悲，取諸眾生血肉充食？若諸比丘不服東方絲綿絹帛，及是此土靴履裘毳、乳酪醍醐，如是比丘於世真脫，酬還宿債，不遊三界。何以故？服其身分皆為彼緣。如人食其地中百穀，足不離地。必使身心，於諸眾生若身、身分，身心二途不服不食，我說是人真解脫者。如我此說，名為佛說；不如此說，即波旬說。\n\n「阿難！又復世界六道眾生，其心不偷，則不隨其生死相續。汝修三昧本出塵勞，偷心不除，塵不可出。縱有多智、禪定現前，如不斷偷，必落邪道：上品精靈，中品妖魅，下品邪人、諸魅所著。彼等群邪亦有徒眾，各各自謂成無上道。我滅度後末法之中，多此妖邪熾盛世間。潛匿姦欺，稱善知識，各自謂己得上人法。詃惑無識，恐令失心，所過之處，其家耗散。我教比丘循方乞食，令其捨貪，成菩薩道。諸比丘等不自熟食，寄於殘生，旅泊三界，示一往還去已無返。云何賊人假我衣服、禆販如來？造種種業，皆言佛法。却非出家具戒比丘，為小乘道。由是疑誤無量眾生，墮無間獄。若我滅後，其有比丘發心決定修三摩提，能於如來形像之前，身然一燈，燒一指節，及於身上爇一香炷，我說是人無始宿債一時酬畢，長挹世間，永脫諸漏。雖未即明無上覺路，是人於法已決定心。若不為此捨身微因，縱成無為，必還生人酬其宿債。如我馬麥，正等無異。汝教世人修三摩地，後斷偷盜；是名如來先佛世尊第三決定清淨明誨。\n\n「是故阿難！若不斷偷修禪定者，譬如有人水灌漏巵，欲求其滿，縱經塵劫終無平復。若諸比丘，衣鉢之餘分寸不畜，乞食餘分施餓眾生，於大集會合掌禮眾，有人捶罵同於稱讚。必使身心二俱捐捨，身肉骨血與眾生共。不將如來不了義說迴為己解，以誤初學。佛印是人，得真三昧。如我所說，名為佛說；不如此說，即波旬說。\n\n「阿難！如是世界六道眾生，雖則身心無殺、盜、婬，三行已圓；若大妄語，即三摩提不得清淨，成愛見魔，失如來種。所謂未得謂得，未證言證，或求世間尊勝第一。謂前人言：『我今已得須陀洹果、斯陀含果、阿那含果、阿羅漢道、辟支佛乘、十地、地前諸位菩薩。』求彼禮懺，貪其供養，是一顛迦，銷滅佛種。如人以刀斷多羅木，佛記是人永殞善根，無復知見，沈三苦海，不成三昧。我滅度後，勅諸菩薩及阿羅漢，應身生彼末法之中，作種種形度諸輪轉——或作沙門、白衣居士、人王、宰官、童男、童女，如是乃至婬女、寡婦、姦偷、屠販——與其同事稱歎佛乘，令其身心入三摩地，終不自言『我真菩薩、真阿羅漢』，泄佛密因，輕言未學；唯除命終，陰有遺付。云何是人惑亂眾生，成大妄語？汝教世人修三摩地，後復斷除諸大妄語，是名如來先佛世尊第四決定清淨明誨。\n\n「是故阿難！若不斷其大妄語者，如刻人糞為栴檀形，欲求香氣無有是處。我教比丘直心道場，於四威儀一切行中尚無虛假，云何自稱得上人法？譬如窮人妄號帝王，自取誅滅。況復法王，如何妄竊？因地不直，果招紆曲。求佛菩提，如噬臍人欲誰成就？若諸比丘心如直絃，一切真實，入三摩提永無魔事。我印是人，成就菩薩無上知覺。如我是說，名為佛說；不如此說，即波旬說。\n\n大佛頂萬行首楞嚴經卷第六\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第七(一名中印度那蘭陀大道場經，於灌頂部錄出別行)\n\n唐天竺沙門般剌蜜諦譯\n\n「阿難！汝問攝心，我今先說入三摩地修學妙門。求菩薩道，要先持此四種律儀，皎如氷霜，自不能生一切枝葉。心三口四，生必無因。阿難！如是四事若不失遺，心尚不緣色、香、味、觸，一切魔事云何發生？若有宿習不能滅除，汝教是人一心誦我佛頂光明摩訶薩怛多般怛囉無上神呪。斯是如來無見頂相無為心佛，從頂發輝，坐寶蓮華所說心呪。且汝宿世與摩登伽，歷劫因緣恩愛習氣，非是一生及與一劫，我一宣揚，愛心永脫成阿羅漢。彼尚婬女無心修行，神力冥資速證無學，云何汝等在會聲聞，求最上乘決定成佛。譬如以塵揚于順風，有何艱險？\n\n「若有末世欲坐道場，先持比丘清淨禁戒，要當選擇戒清淨者第一沙門以為其師。若其不遇真清淨僧，汝戒律儀必不成就。戒成已後，著新淨衣，然香閑居。誦此心佛所說神呪一百八遍，然後結界建立道場。求於十方現住國土無上如來，放大悲光來灌其頂。阿難！如是末世清淨比丘，若比丘尼、白衣檀越，心滅貪婬，持佛淨戒；於道場中發菩薩願，出入澡浴，六時行道。如是不寐，經三七日，我自現身至其人前，摩頂安慰，令其開悟。」\n\n阿難白佛言：「世尊！我蒙如來無上悲誨，心已開悟，自知修證無學道成；末法修行建立道場，云何結界，合佛世尊清淨軌則？」\n\n佛告阿難：「若末世人願立道場，先取雪山大力白牛，食其山中肥膩香草，此牛唯飲雪山清水；其糞微細，可取其糞和合栴檀以泥其地。若非雪山，其牛臭穢不堪塗地。別於平原穿去地皮，五尺已下取其黃土，和上栴檀、沈水、蘇合、薰陸、欝金、白膠、青木、零陵、甘松、及雞舌香，以此十種細羅為粉，合土成泥，以塗場地。方圓丈六，為八角壇。壇心置一金、銀、銅、木所造蓮華，華中安鉢，鉢中先盛八月露水，水中隨安所有華葉。取八圓鏡各安其方，圍繞花鉢。鏡外建立十六蓮華，十六香鑪間花鋪設。莊嚴香鑪，純燒沈水，無令見火。取白牛乳置十六器，乳為煎餅，并諸沙糖、油餅、乳糜、酥合、蜜薑、純酥、純蜜，及諸菓子、飲食、葡萄、石蜜，種種上妙等食，於蓮華外各各十六，圍繞華外，以奉諸佛及大菩薩。每以食時，若在中夜，取蜜半升，用酥三合；壇前別安一小火鑪，以兜樓婆香，煎取香水，沐浴其炭，然令猛熾；投是酥蜜於炎鑪內，燒令煙盡，饗佛、菩薩。令其四外遍懸幡華。於壇室中，四壁敷設十方如來及諸菩薩所有形像。應於當陽，張盧舍那、釋迦、彌勒、阿閦、彌陀，諸大變化觀音形像兼金剛藏，安其左右。帝釋、梵王、烏芻瑟摩，并藍地迦、諸軍茶利，與毘俱知、四天王等，頻那、夜迦，張於門側，左右安置。又取八鏡，覆懸虛空。與壇場中所安之鏡，方面相對，使其形影重重相涉。\n\n「於初七日中，至誠頂禮十方如來、諸大菩薩及阿羅漢，恒於六時誦呪繞壇，至心行道。一時常行一百八遍。第二七中，一向專心發菩薩願，心無間斷。我毘奈耶，先有願教。第三七中，於十二時一向持佛般怛羅呪。至第七日，十方如來一時出現，鏡交光處承佛摩頂。即於道場修三摩地，能令如是末世修學，身心明淨猶如瑠璃。阿難！若此比丘本受戒師及同會中十比丘等，其中有一不清淨者，如是道場多不成就。從三七後，端坐安居經一百日，有利根者不起于座，得須陀洹。縱其身心聖果未成，決定自知成佛不謬。汝問道場，建立如是。」\n\n阿難頂禮佛足，而白佛言：「自我出家，恃佛憍愛，求多聞故未證無為；遭彼梵天邪術所禁，心雖明了力不自由，賴遇文殊令我解脫。雖蒙如來佛頂神呪，冥獲其力，尚未親聞。唯願大慈重為宣說，悲救此會諸修行輩，末及當來在輪迴者，承佛密音身意解脫！」于時會中一切大眾，普皆作禮，佇聞如來祕密章句。\n\n爾時，世尊從肉髻中涌百寶光，光中涌出千葉寶蓮，有化如來坐寶華中，頂放十道百寶光明，一一光明，皆遍示現十恒河沙金剛密跡，擎山持杵遍虛空界。大眾仰觀，畏愛兼抱，求佛恃怙，一心聽佛無見頂相放光如來宣說神呪。\n\n大佛頂如來放光悉怛多鉢怛囉菩薩萬行品，灌頂部錄出，一名中印度那蘭陀曼茶羅灌頂金剛大道場神呪\n\n南牟薩怛他蘇伽哆耶(歸命一切諸佛)(一)　阿囉訶帝三藐三菩陀耶(歸命一切如來應正等覺)(二)　娜牟薩婆勃陀(敬禮一切諸佛)(三)　勃地薩哆吠弊(歸命菩薩)(毘㖿反)(四)　娜牟颯哆喃三藐三菩陀俱胝喃(敬禮正遍知)(五)　薩失囉(引)皤(去)迦僧伽喃(敬禮辟支佛及四果人)(六)　娜牟嚧雞阿囉喝哆喃(歸命羅漢等眾)(七)　娜牟蘇嚕哆半那喃(八)　娜牟塞羯唎(二合)陀(引)伽(輕去)彌喃(敬禮斯陀含阿那含眾)(九)　娜牟盧鷄三藐伽哆喃(敬禮過去未來)(十)　娜牟三藐鉢囉(二合)底半那(去)喃(十一)　娜牟提婆唎史喃(敬禮三十三天及一切諸仙天等)(十二)　娜牟微悉陀耶微(入聲呼)地也(二合)陀囉喃(敬禮呪仙)(十三)　娜牟悉陀微地也(二合)陀囉㗚史喃(敬禮持呪成就仙人)(十四)　舍波(去)拏揭囉訶娑訶摩囉陀(二合)喃(攝惡作善)(十五)　娜牟皤囉(二合)訶摩(二合)埿(歸命梵天)(十六)　娜牟因(去)陀囉(二合)耶(歸命帝釋)(十七)　娜牟婆伽嚩帝(歸命世尊)(十八)　嚕陀囉(二合)(引)耶(大自在天)(十九)　烏摩鉢底(天后)娑醯夜耶(及眷屬等)(二十)　娜牟婆伽筏(蒱末反)帝(世尊)(二十一)　那囉延拏耶(地祇眾)(二十二)　半遮摩訶沒陀囉(大印)(二十三)　娜牟塞訖哩(二合)多耶(頂禮世尊)(二十四)　娜牟婆伽(上呼)筏帝摩訶迦囉耶(大黑天神)(二十五)　底哩(二合)補囉那伽(上)囉(城)(二十六)　毘陀囉皤拏迦囉耶(破壞)(二十七)　阿底目多迦尸摩舍那縛悉埿(尸陀林中)(二十八)　摩怛唎(二合)伽拏(鬼神眾)(二十九)　娜牟塞訖唎多耶(三十)　娜牟婆伽筏帝(舊)怛他揭多俱囉耶(如來族)(三十一)　娜牟鉢頭摩(二合)俱囉耶(歸命蓮華族菩薩等)(三十二)　娜牟筏折囉俱囉(半音用，同下)耶(歸命金剛族)(三十三)　娜牟摩尼俱囉耶(歸命寶族)(三十四)　娜牟伽(上)闍俱囉耶(歸命眾族)(三十五)　娜牟婆伽筏帝(三十六)　地唎(二合)茶輸囉哂那(三十七)　鉢囉(二合)訶囉拏囉(引)闍耶(大猛將各持器仗入)(三十八)　怛他揭多耶(如來)(三十九)　娜牟婆伽筏帝(四十)　阿彌陀(引)婆(引)耶(無量壽佛)(四十一)　怛他揭多耶(四十二)　阿囉訶帝三藐三菩陀耶(應等正覺)(四十三)　娜牟婆伽筏帝(四十四)　阿芻鞞也(阿閦如來)(四十五)　怛他揭多耶(四十六)　阿羅訶帝三藐三菩陀耶(四十七)　娜牟婆伽筏帝(四十八)　毘沙闍俱嚕(二合)吠琉璃唎耶(藥師如來)(四十九)　鉢囉(二合)婆囉(引)闍耶(光王)(五十)　怛他揭多耶(五十一)　阿囉訶帝三藐三菩陀耶(五十二)　娜牟婆伽筏帝(五十三)　三布瑟畢多娑囉囉(引)闍夜(娑羅花王)(五十四)　怛他揭多耶(五十五)　阿囉訶帝三藐三菩陀(引)耶(五十六)　娜牟婆伽筏帝(五十七)　舍枳也(二合)母娜曳(釋迦牟尼佛)(五十八)　怛他揭多耶(五十九)　阿囉訶帝三藐三菩陀(引)耶(六十)　娜牟婆伽筏帝(六十一)　囉怛那俱蘇摩(寶花)(六十二)　鷄都囉(引)闍耶(寶幢王如來)(六十三)　怛他揭多耶(六十四)　阿羅訶帝三藐三菩陀(引)耶帝瓢(六十五)　娜牟塞訖哩(二合)多皤翳摩含婆伽筏多(六十六)　薩怛他揭都烏瑟尼衫(如來佛頂)(六十七)　悉怛多(引)鉢怛㘕(二合)(華蓋)(六十八)　娜牟阿波(引)囉支單(半音)(敬禮是辰勝)(六十九)　鉢羅登(登甑反)擬(擬異反)囉(七十)　薩嚩部多揭囉(二合)訶迦囉尼(一切神眾作罰)(七十一)　波囉微(入)地也(二合)掣(車曳反)陀(輕呼)儞(能斷他呪)(七十二)　阿哥(引)囉(輕呼)微哩(入)(二合)駐(橫死)(七十三)　波唎怛囉耶(引)那揭唎(救取)(七十四)　薩嚩畔陀那𢛡乞叉那迦唎(一切縛禁解脫)(七十五)　薩嚩突瑟吒(二合)(除一切惡)(七十六)(上)　突莎般那儞縛囉尼(惡夢)(七十七)　者都囉(引)室底喃(八萬四千眾神)(七十八)　揭囉訶娑訶娑囉(引)喃(七十九)　微陀防娑(引)那羯哩(打破)(八十)　阿瑟吒氷設底喃(去聲呼)(八十一)(呼皆同)　諾剎怛囉喃(八十二)　鉢囉(二合)娑(引)陀那羯哩(正行)阿瑟吒(二合)喃(八十三)　摩訶揭囉訶喃(辰)(八十四)　微陀防(二合)薩那羯哩(打破)(八十五)　薩嚩舍都嚕(二合)儞嚩囉尼(除一切惡)(八十六)　巨(去)囉喃(八十七)　突室乏(二合)鉢那難遮那舍尼(除却嚴惡)(八十八)　毘沙設薩怛囉(器仗)(八十九)　阿祁尼(火)(九十)　烏陀迦囉尼(水)(九十一)　阿波(引)囉視多具囉(苻能勝嚴)(九十二)　摩訶跋囉戰拏(大力嗔怒)(九十三)　摩訶提哆(火天)(九十四)　摩訶帝闍(大滅)(九十五)　摩訶稅尾(二合)多(太白)(九十六)　什伐(二合)囉(光焰)(九十七)　摩訶跋囉(大力)(九十八)　半茶囉嚩(引)悉儞(白拂)(九十九)　阿唎耶多囉(聖者)(一百)　毘哩(二合)俱知制嚩毘闍耶(最勝菩薩)(百一)　筏折囉(二合)摩禮底毘輸嚕多(摧碎金剛)(百二)　鉢踏罔迦(降伏)(百三)　跋折囉兒(熾曳反)訶縛者(金剛力士)(百四)　摩囉制縛(隨一逐)(百五)　般囉室多(金剛神杵)(百六)　跋折(時熱反)(上)囉(二合)檀持(金剛神杵)(百七)　毘舍羅摩遮(天神力士)(百八)　扇多舍毘提嚩布室哆蘇摩嚕波(參辰日月天子及二十八宿)(百九)　摩訶(引)稅尾(二合)多(引)(太白星)(百十)　阿哩耶多羅(百十一)　摩訶(引)跋囉阿波囉(百十二)　跋折囉(二合)商羯囉制婆(金剛連鎖)(百十三)　怛他(天可反)跋折囉俱摩唎迦(金剛童女)(百十四)　俱㘕(盧紺反)咃唎(金剛童子)(百十五)　跋折囉訶薩哆者(二合)(金剛手)(百十六)　微地也(大明呪藏)(百十七)　乾遮那摩(引)唎迦(四天王太子)(百十八)　俱蘇婆喝囉怛囉怛那(百十九)　毘嚕遮耶那俱唎耶(百二十)　韜淡(吐炎)夜囉烏瑟尼(二合)沙(佛頂)(百二十一)　毘折藍婆摩邏遮(羅剎神女)(百二十二)　跋折囉(二合)迦那迦(金剛使者)(百二十三)　鉢囉(二合)婆咾(去)遮那(蓮華神眾)(百二十四)　跋折囉(二合)敦尼遮(金剛擎山)(百二十五)　稅尾多遮迦摩(引)囉(引)乞叉(二合)(百二十六)　舍施鉢囉(二合)婆翳帝夷帝(如是等)(百二十七)　母(引)陀囉(二合)尼揭拏(眾印可)(百二十八)　娑吠囉乞懺(二合)(一切護我)(百二十九)　俱囉飯(二合)都印㝹那麼麼(某乙稱名)那寫(誦呪者但至此語皆自稱名)(百三十)　嗚吽(二合)牟哩(二合)瑟揭(二合)(渠羯反)(皆同)拏(仙眾)(百三十一)　鉢囉(二合)舍(引)薩多(善相)(百三十二)　薩怛他揭都(一切如來)(百三十三)　烏瑟尼沙(百三十四)　呼吽(二合)咄嚕吽(三合)(警誤)(百三十五)　瞻婆那(押領)(百三十六)　呼吽(二合)咄嚕吽(三合)(百三十七)　薩耽婆那(鎮守)(百三十八)　呼吽(二合)咄嚕吽(三合)(百三十九)　婆囉微地也三婆乞叉那囉(百四十)　呼吽(二合)咄嚕吽(三合)(百四十一)　薩婆部瑟吒喃(百四十二)　塞曇婆那羯囉(喫却他呪)(百四十三)　呼吽(二合)咄嚕吽(三合)(百四十四)　薩嚩藥叉(勇猛)(百四十五)　喝囉(引)剎娑揭囉訶喃(百四十六)　毘陀防娑那羯囉(打破)(百四十七)　呼吽(二合)咄嚕吽(三合)(百四十八)　者都羅尸底喃(百四十九)　揭囉訶娑囉喃(八萬四千神王眾)(百五十)　毘陀防娑那羯囉(百五十一)　呼吽(二合)咄嚕吽(三合)(百五十二)　阿瑟吒微(二合)摩舍帝喃(上)(百五十三)　那佉(上)沙怛囉喃(上)(百五十四)　婆囉摩馱那伽囉(百五十五)　呼吽(二合)咄嚕吽(三合)(百五十六)　囉剎囉剎(護一切諸佛菩薩金剛天仙皆護)(百五十七)　薄伽梵(佛)(百五十八)　薩怛他揭都烏瑟尼沙(佛頂)(百五十九)　鉢囉登擬哩(百六十)　摩訶薩訶薩囉部兒(千臂大神)(百六十一)　娑訶薩囉室囇(千頭神)(百六十二)　俱胝舍多娑訶薩囉寧怛㘑(百千眼神)(百六十三)　阿弊地也什嚩哩多那吒迦(百六十四)　摩訶跋折嚕陀(引)囉(大輪金剛)(百六十五)　帝哩菩嚩那(三世)(百六十六)　曼茶囉(檀場)(百六十七)　嗚吽莎悉底(百六十八)　薄婆都(與我平等)(百六十九)　印㝹麼麼(某乙)(百七十)　囉闍婆夜(王難)(百七十一)　主囉婆夜(賊難)(百七十二)　阿祇尼婆夜(火難)(百七十三)　烏陀迦婆夜(水難)(百七十四)　吠沙婆夜(毒難)(百七十五)　舍薩多囉婆夜(刀仗難)(百七十六)　波囉斫羯囉婆夜(兵難)(百七十七)　突㗚叉婆夜(穀貴飢饉難)(百七十八)　阿舍儞婆夜(雹難)(百七十九)　阿迦囉沒㗚(利吉反)駐婆夜(掩死難)(百八十)　阿陀囉尼部彌劍波(總持地動)(百八十一)　伽波哆婆夜(險難)(百八十二)　烏囉囉迦波多婆夜(道路難)(百八十三)　囉闍彈茶婆夜(王刑罰難)(百八十四)　那(上)伽婆夜(龍怖難)(百八十五)　微地揄婆夜(閃電難)(百八十六)　蘇跋㗚尼婆夜(金翄鳥難)(百八十七)　藥叉揭囉訶(百八十八)　羅剎娑揭囉訶(百八十九)　畢唎哆揭囉(二合)訶(餓鬼難)(百九十)　毘舍(上)遮揭囉訶(廁神)(百九十一)　部多揭囉(二合)訶(神鬼眾)(百九十二)　鳩槃茶揭囉訶(守宮婦女鬼)(一百九十三)　布單那揭囉(二合)訶(魄鬼)(百九十四)　羯吒布單那揭囉(二合)訶(奇魄鬼)(一百九十五)　塞揵陀揭囉訶(鳩摩羅童天子)(百九十六)　阿婆娑摩囉揭囉(二合)訶(羊頭鬼)(百九十七)　烏檀摩陀揭囉(二合)訶(熱鬼)(百九十八)　車耶揭囉(二合)訶(影鬼)(百九十九)　梨婆底揭囉訶(陰謀鬼)(二百)　闍底訶哩泥(食初產鬼)(二百一)　羯囉婆訶哩埿(食懷孕鬼)(二百二)　嚧地囉訶哩泥(食血鬼)(二百三)　芒娑訶哩泥(食肉鬼)(二百四)　計陀訶哩泥(食脂鬼)(二百五)　摩闍訶哩(輕呼)(去聲)泥(食髓鬼)(二百六)　闍多訶哩泥(食氣鬼)(二百七)　視吠哆訶哩泥(食壽命鬼)(二百八)　婆多訶哩泥(食風鬼)(二百九)　皤多訶哩喃阿輸遮訶哩泥(食不淨鬼)(二百一十)　質多訶哩泥(食心鬼)(二百十一)帝衫薩毘衫(如是等眾)(二百十二)　薩嚩揭囉訶喃(一切執祖鬼)(二百十三)　毘地也(明呪藏)(二百十四)　嗔陀夜彌(斬伐罪者)(二百十五)　枳囉夜彌(二百十六)　波哩跋囉斫迦羅(外道)(二百十七)　訖哩(離枳反)(上)擔微地也(明呪藏)(二百十八)　嗔陀夜彌(二百十九)　枳囉夜彌(捕罰)(二百二十)　茶枳尼(狐魅鬼)(二百二十一)　訖哩擔微地也(明呪)(二百二十二)　嗔陀夜彌枳囉夜彌(二百二十三)　摩訶鉢輸鉢底夜(二百二十四)　嚕陀囉(大自在天)(二百二十五)　訖哩耽微地也(明呪)(二百二十六)　嗔陀夜彌枳羅夜彌(二百二十七)　那囉耶拏耶(天神)(二百二十八)　訖哩耽微地也(明呪)(二百二十九)　嗔陀夜彌枳囉夜彌(二百三十)　怛怛嚩伽(上)嚕茶(金翅鳥王)(二百三十一)　訖哩耽微地也(二百三十二)　嗔陀夜彌枳羅夜彌(二百三十三)　摩訶迦羅(大黑天神)(二百三十四)　摩怛囉伽拏訖哩(離枳反)(上)耽微地也(二百三十五)　嗔陀夜彌枳羅夜彌(二百三十六)　迦波哩迦(髑髏外道)(二百三十七)　訖哩耽微地也(二百三十八)　嗔陀夜彌枳囉夜彌(二百三十九)　闍夜羯囉(二百四十)　曼度羯囉(二百四十一)　薩婆囉他娑達儞(持一切物)(二百四十二)　訖哩耽微地也(二百四十三)　嗔陀夜彌枳囉夜彌(二百四十四)　者都㗚(利吉反)薄祁儞(姊妹神女)(二百四十五)　訖哩耽微地也(二百四十六)　嗔陀夜彌(二百四十七)　枳囉夜彌(二百四十八)　憑(去)儀哩知(鬪戰勝神并器仗)(二百四十九)　難泥(外道)雞首婆囉(孔雀王器仗)(二百五十)　伽那鉢底(毘那夜迦王)(二百五十一)　娑醯夜(野叉王兄弟三人各領二十八萬眾)(二百五十二)　訖哩耽微地也(二百五十三)　嗔陀夜彌(二百五十四)　枳囉夜彌(二百五十五)　那延那室囉(引)婆拏(裸形外道)(二百五十六)　訖哩(離吉反)(皆同)耽微地也(二百五十七)　嗔陀夜彌(二百五十八)　枳囉夜彌(二百五十九)　阿囉訶多(羅漢)(二百六十)　訖哩耽微地也(二百六十一)　嗔陀夜彌(二百六十二)　枳囉夜彌(二百六十三)　微怛(多音)囉(引)迦(起尸鬼)(二百六十四)　訖哩耽微地也(二百六十五)　嗔陀夜彌(二百六十六)　枳囉夜彌(二百六十七)　跋折(時熱反)囉波儞(執金剛神)(二百六十八)　跋折囉婆(重呼)尼(二百六十九)　具醯夜迦(密跡力士)(二百七十)　地鉢底(總管)(二百七十一)　訖哩耽微地也(二百七十二)　嗔陀夜彌枳羅夜彌(二百七十三)　囉叉囉叉罔(一切諸佛菩薩天仙龍神方護)(二百七十四)　薄伽梵(佛)(二百七十五)　印㝹那麼麼那寫(某乙寫)(二百七十六)　婆伽梵薩怛他揭都烏瑟尼沙(二百七十七)　悉怛多鉢怛囉(華蓋)(二百七十八)　南無嗉(上)都(上)羝(頂禮)(二百七十九)　阿悉多那(引)囉(引)囉迦(白光分明)(二百八十)　鉢囉婆毘薩普吒(二百八十一)　毘迦悉怛多(二百八十二)　鉢底哩(二百八十三)　什嚩囉什嚩囉(光焰)(二百八十四)　陀囉陀囉(二百八十五)　頻陀囉頻陀囉(二百八十六)　嗔陀嗔陀(二百八十七)　含吽含吽(二百八十八)　泮泮泮(二百八十九)　泮吒泮吒(二百九十)　莎皤訶(二百九十一)　醯醯泮(二百九十二)　阿牟伽耶泮(不空大使)(二百九十三)　阿鉢囉底訶多泮(無障礙)(二百九十四)　皤囉鉢囉(二合)陀泮(與願)(二百九十五)　阿素囉毘陀囉皤迦泮(修羅破壞)(二百九十六)　薩皤提吠弊泮(一切天神)(二百九十七)　薩皤那那伽弊泮(一切龍眾)(二百九十八)　薩皤藥叉弊泮(一切勇鬼神)(二百九十九)　薩皤乾闥婆弊泮(一切音樂神)(三百)　薩皤阿素囉弊泮(三百一)　薩皤揭嚕茶弊泮(三百二)　薩皤緊那羅弊泮(三百三)　薩皤摩護囉伽弊泮(三百四)　薩皤囉剎莎弊泮(三百五)　薩皤摩努曬弊泮(三百六)　薩皤阿摩努曬弊泮(三百七)　薩皤布單那弊泮(三百八)　薩皤迦吒布丹那弊泮(三百九)　薩皤突蘭枳帝弊泮(一切難過)(三百十)　薩皤突瑟吒畢哩乞史帝弊泮(一切難)(三百十一)　薩皤什皤梨弊泮(一切瘧壯熱)(三百十二)　薩皤阿波薩麼嚟弊泮(一切外道出)(三百十三)　薩婆奢羅皤拏弊泮(三百十四)　薩嚩底㗚耻雞弊泮(三百十五)　薩菩怛波提弊泮(一切鬼惡)(三百十六)　薩皤微地也囉誓遮黎弊泮(一切持呪博士等)(三百十七)　闍耶羯囉摩度羯囉(三百十八)　薩婆囉他娑陀雞弊泮(一切物呪博士)(三百十九)　微地也遮唎曳弊泮(三百二十)　者咄囉南薄祁儞弊泮(四姊妹神女)(三百二十一)　跋折囉俱摩唎迦弊泮(金剛童子)(三百二十二)　跋折囉俱藍陀利弊泮(三百二十三)　微地也囉(引)闍弊泮(呪王等)(三百二十四)　摩訶鉢囉登耆囇弊泮(三百二十五)　跋折囉商羯囉(引)夜泮(金剛連鎖)(三百二十六)　鉢囉登祁囉囉(引)闍(引)耶泮(三百二十七)　摩訶揭囉耶泮(大黑天神)(三百二十八)　摩訶摩怛哩(二合)伽拏耶泮(鬼眾)(三百二十九)　娜牟塞揭哩(二合)多耶泮(三百三十)　毘瑟拏尾曳泮(毘紐天子)(三百三十一)　皤囉𤙖摩尼曳泮(梵王)(三百三十二)　阿祁尼曳泮(火天)(三百三十三)　摩訶迦哩曳泮(大黑天女)(三百三十四)　迦囉檀持曳泮(大鬼帥黑奧神)(三百三十五)　瞖泥哩曳泮(帝釋)(三百三十六)　遮文遲曳泮(怒神)(三百三十七)　嘮怛哩曳泮(瞋怒神)(三百三十八)　迦囉(引)怛哩曳泮(三百三十九)　迦波嚟曳泮(三百四十)　阿地目抧多迦尸麼舍那皤悉儞曳泮(三百四十一)　曳髻者那薩怛薩怛皤(若有眾生)(三百四十二)　突瑟吒質多(惡心鬼)(三百四十三)　澇持囉質多(三百四十四)　烏闍訶囉(食精氣鬼)(三百四十五)　揭婆訶囉(食胎藏鬼)(三百四十六)　嘮地囉訶囉(食血鬼)(三百四十七)　芒娑訶囉(食肉鬼)(三百四十八)　摩社訶囉(食產鬼)(三百四十九)　社多訶囉(三百五十)　視微多訶囉(食壽命鬼)(三百五十一)　皤略耶訶囉(食祭鬼)(三百五十二)　健陀訶囉(食香鬼)(三百五十三)　布瑟波訶囉(食花鬼)(三百五十四)　破囉訶囉(食五果子鬼)(三百五十五)　薩寫訶囉(食五穀種子鬼)(三百五十六)　波波質多突瑟吒(知諫反)質多(惡心鬼)(三百五十七)　嘮陀羅質多(嗔心鬼)(三百五十八)　陀囉質多藥叉揭囉訶(三百五十九)　囉剎娑揭囉訶(三百六十)　閉囇多揭囉訶毘舍遮揭囉訶(三百六十一)　部多揭囉訶(神眾)(三百六十二)　鳩槃茶揭囉訶(三百六十三)　塞健陀揭囉訶(三百六十四)　烏怛摩陀揭囉訶(三百六十五)　車夜揭囉訶(影鬼)(三百六十六)　阿波娑摩囉揭囉訶(羊嗔鬼鬼如野狐)(三百六十七)　侘(坼阿反)(上)(長平呼)迦茶祁尼揭囉訶(魅鬼魅女鬼)(三百六十八)　𠼝婆底揭囉訶(如狗惱小鬼)(三百六十九)　闍弭迦揭囉訶(如烏鬼)(三百七十)　舍俱尼揭囉訶(如馬)(三百七十一)　漫怛囉難提迦揭囉訶(如猫兒)(三百七十二)　阿藍皤揭囉訶(如蛇)(三百七十三)　訶奴建度波尼揭囉訶(如雞)(三百七十四)　什(入音)皤囉(壯熱瘧鬼)翳迦醯迦(一日一發)德吠底迦(二日一發)(三百七十五)　帝哩帝藥迦(三日一發)折咄㗚他迦(四日一發)(三百七十六)　眤底夜什皤囉(常壯熱鬼)(三百七十七)　毘沙摩什皤囉(壯熱)(三百七十八)　皤底迦(風病鬼)背底迦(黃病鬼)(三百七十九)　室禮瑟彌迦(痰飲)(三百八十)　娑儞波底迦(痢病)(三百八十一)　薩皤什皤囉(一切壯熱)(三百八十二)　室嚕喝囉底(頭痛)(三百八十三)　阿羅陀皤帝(半頭痛)(三百八十四)　阿乞史嚧劍(飢不食鬼)(三百八十五)　目佉嚧鉗(口痛)(三百八十六)　羯唎突嚧鉗(愁鬼)(三百八十七)　羯囉訶輸藍(咽喉痛)(三百八十八)　羯拏輸藍(耳痛)(三百八十九)　檀多輸藍(齒痛)(三百九十)　頡哩馱耶輸藍(心痛)(三百九十一)　末摩輸藍(盧鉗反)(三百九十二)　跋囉㗌婆輸藍(肋痛)(三百九十三)　背哩瑟吒輸藍(背痛)(三百九十四)　烏馱囉輸藍(盧鉗反)(腹痛)(三百九十五)　羯知輸藍(腰痛)(三百九十六)　跛悉帝輸藍(裸骨痛)(三百九十七)　鄔(上)嚧輸藍(腿髀痛)(三百九十八)　常伽輸藍(腕痛)(三百九十九)　喝薩多輸藍(手痛)(四百)　波陀輸藍(脚痛)(四百一)　頞伽鉢囉登輸藍(四支節痛)(四百二)　部多吠怛茶(起尸鬼)(四百三)　茶枳(呼哽反)(上)尼(魅鬼)(四百四)　什皤囉陀突盧建紐(四百五)　吉知(蜘蛛)婆路多(丁瘡)(四百六)　吠薩囉波嚕訶(侵淫瘡)凌(里孕反)伽(赤瘡)(四百七)　輸沙多(引)囉娑那迦囉毘沙喻迦(上坎)(四百八)　阿祁尼(火)烏陀迦(水)摩囉吠囉建多囉(四百九)　阿迦囉蜜㗚(二合)駐(橫死)(四百十)　怛囇部迦地哩囉吒毘失脂迦(蝎)(四百十一)　薩囉波(蛇)(四百十二)　那俱囉(虎狼)(四百十三)　僧(思孕反)伽(師子)(四百十四)　吠也揭囉(大虫)(四百十五)　怛乞叉(猪熊)(四百十六)　怛囉乞叉末囉(馬熊)視皤帝衫(此等)(四百十七)　薩毘衫薩毘衫(一切此說者)(四百十八)　悉怛多鉢怛囉(花蓋)(四百十九)　摩訶跋折嚕(大金剛藏)(四百二十)　瑟尼衫摩訶鉢囉登祁藍(四百二十一)　夜婆埵陀舍喻社那(乃至十二由旬成界地)(四百二十二)　便怛囇拏毘(入聲)地夜畔馱迦嚧彌(云我大明呪十二由旬結界禁縛莫入)(四百二十三)　帝殊畔陀迦(居那反)嚧彌(佛頂光聚縛結不得入界)(四百二十四)　波囉微地也(途迦反)畔陀迦嚧彌(能縛一切惡神鬼)(四百二十五)　怛地他(即說呪曰)(四百二十六)　唵(四百二十七)　阿那㘑毘舍提(四百二十八)　鞞囉(四百二十九)　跋折囉(四百三十)　阿唎畔陀(四百三十一)　毘陀儞(四百三十二)　跋折囉波尼泮(四百三十三)　呼吽(四百三十四)　咄嚕吽(三合)(四百三十五)　莎皤訶(四百三十六)　唵吽(四百三十七)　毘嚕提(四百三十八)　莎皤訶(四百三十九)\n\n　　右此呪句總有四百三十九句。\n\n「阿難！是佛頂光聚悉怛多般怛羅祕密伽陀微妙章句，出生十方一切諸佛，十方如來因此呪心，得成無上正遍知覺。十方如來執此呪心，降伏諸魔、制諸外道。十方如來乘此呪心，坐寶蓮華應微塵國。十方如來含此呪心，於微塵國轉大法輪。十方如來持此呪心，能於十方摩頂授記；自果未成，亦於十方蒙佛授記。十方如來依此呪心，能於十方拔濟群苦。所謂地獄、餓鬼、畜生，盲聾瘖瘂，怨憎會苦、愛別離苦、求不得苦、五陰熾盛，大小諸橫同時解脫；賊難、兵難、王難、獄難、風水火難，飢渴貧窮，應念銷散。十方如來隨此呪心，能於十方事善知識，四威儀中供養如意；恒沙如來會中，推為大法王子。十方如來行此呪心，能於十方攝受親因，令諸小乘聞祕密藏不生驚怖。十方如來誦此呪心，成無上覺，坐菩提樹入大涅槃。十方如來傳此呪心，於滅度後，付佛法事究竟住持。嚴淨戒律，悉得清淨。\n\n「若我說是佛頂光聚般怛羅呪，從旦至暮，音聲相連，字句中間亦不重疊，經恒沙劫終不能盡。亦說此呪，名如來頂。汝等有學未盡輪迴，發心至誠取阿羅漢，不持此呪而坐道場，令其身心遠諸魔事，無有是處。\n\n「阿難！若諸世界，隨所國土所有眾生，隨國所生樺皮、貝葉、紙素、白疊，書寫此呪貯於香囊，是人心惛未能誦憶，或帶身上、或書宅中，當知是人，盡其生年，一切諸毒所不能害。\n\n「阿難！我今為汝更說此呪，救護世間得大無畏，成就眾生出世間智。若我滅後，末世眾生，有能自誦，若教他誦，當知如是誦持眾生，火不能燒、水不能溺、大毒小毒所不能害，如是乃至龍天、鬼神、精祇、魔魅、所有惡呪皆不能著，心得正受。一切呪咀、魘蠱、毒藥、金毒、銀毒、草木蟲蛇萬物毒氣，入此人口成甘露味。一切惡星并諸鬼神，磣心毒人，於如是人不能起惡。毘那夜迦諸惡鬼王，并其眷屬皆領深恩，常加守護。\n\n「阿難！當知是呪，常有八萬四千那由他恒河沙俱胝金剛藏王菩薩種族，一一皆有諸金剛眾而為眷屬，晝夜隨侍。設有眾生，於散亂心非三摩地，心憶口持，是金剛王常隨從彼諸善男子，何況決定菩提心者？此諸金剛菩薩藏王，精心陰速發彼神識，是人應時心能記憶八萬四千恒河沙劫，周遍了知得無疑惑。從第一劫乃至後身，生生不生藥叉、羅剎，及富單那、迦吒富單那、鳩槃茶、毘舍遮等，并諸餓鬼、有形無形、有想無想，如是惡處。是善男子若讀若誦、若書若寫、若帶若藏、諸色供養，劫劫不生貧窮下賤不可樂處。此諸眾生，縱其自身不作福業，十方如來所有功德，悉與此人。由是得於恒河沙阿僧祇不可說不可說劫，常與諸佛同生一處。無量功德如惡叉聚，同處熏修永無分散。是故能令破戒之人戒根清淨，未得戒者令其得戒，未精進者令得精進，無智慧者令得智慧，不清淨者速得清淨，不持齋戒自成齋戒。\n\n「阿難！是善男子持此呪時，設犯禁戒於未受時，持呪之後，眾破戒罪無問輕重，一時銷滅。縱經飲酒、食噉五辛、種種不淨，一切諸佛、菩薩、金剛、天仙、鬼神，不將為過。設著不淨破弊衣服，一行一住，悉同清淨。縱不作壇、不入道場、亦不行道，誦持此呪，還同入壇行道功德。若造五逆無間重罪，及諸比丘、比丘尼、四棄八棄，誦此呪已，如是重業，猶如猛風吹散沙聚，悉皆滅除更無毫髮。\n\n「阿難！若有眾生，從無量無數劫來所有一切輕重罪障，從前世來未及懺悔；若能讀誦、書寫此呪，身上帶持，若安住處莊宅園館，如是積業猶湯銷雪，不久皆得悟無生忍。\n\n「復次，阿難！若有女人未生男女，欲求生者，若能至心憶念斯呪，或能身上帶此悉怛多鉢怛羅者，便生福德智慧男女。求長命者速得長命；欲求果報速圓滿者，速得圓滿。身、命、色、力，亦復如是。命終之後，隨願往生十方國土。必定不生邊地下賤，何況雜形？\n\n「阿難！若諸國土州縣、聚落，饑荒、疫癘，或復刀兵賊難鬪諍，兼餘一切厄難之地，寫此神呪，安城四門，并諸支提、或脫闍上，令其國土所有眾生奉迎斯呪，禮拜恭敬一心供養，令其人民各各身佩，或各各安所居宅地，一切災厄悉皆銷滅。\n\n「阿難！在在處處國土眾生，隨有此呪，天龍歡喜，風雨順時，五穀豐殷，兆庶安樂。亦復能鎮一切惡星，隨方變怪，災障不起，人無橫夭。杻械、枷鎖不著其身，晝夜安眠常無惡夢。\n\n「阿難！是娑婆界有八萬四千災變惡星，二十八大惡星而為上首。復有八大惡星以為其主，作種種形出現世時，能生眾生種種災異；有此呪地，悉皆銷滅。十二由旬成結界地，諸惡災祥，永不能入。\n\n「是故如來宣示此呪，於未來世，保護初學諸修行者入三摩提。身心泰然，得大安隱。更無一切諸魔鬼神，及無始來冤橫宿殃，舊業陳債，來相惱害。汝及眾中諸有學人，及未來世諸修行者，依我壇場如法持戒，所受戒主逢清淨僧，持此呪心不生疑悔。是善男子，於此父母所生之身，不得心通；十方如來便為妄語。」\n\n說是語已，會中無量百千金剛，一時佛前合掌頂禮，而白佛言：「如佛所說，我當誠心保護如是修菩提者。」\n\n爾時梵王并天帝釋、四天大王，亦於佛前同時頂禮，而白佛言：「審有如是修學善人，我當盡心至誠保護，令其一生所作如願。」\n\n復有無量藥叉大將、諸羅剎王、富單那王、鳩槃茶王、毘舍遮王、頻那夜迦諸大鬼王，及諸鬼帥，亦於佛前合掌頂禮：「我亦誓願護持是人，令菩提心速得圓滿。」\n\n復有無量日月天子、風師、雨師、雲師、雷師，并電伯等，年歲巡官、諸星眷屬，亦於會中頂禮佛足，而白佛言：「我亦保護是修行人，安立道場得無所畏。」\n\n復有無量山神、海神、一切土地水、陸、空行萬物精祇，并風神王、無色界天，於如來前，同時稽首而白佛言：「我亦保護是修行人得成菩提，永無魔事。」\n\n爾時八萬四千那由他恒河沙俱胝金剛藏王菩薩，在大會中即從座起，頂禮佛足而白佛言：「世尊！如我等輩所修功業，久成菩提不取涅槃，常隨此呪，救護末世修三摩提正修行者。世尊！如是修心求正定人，若在道場及餘經行，乃至散心遊戲聚落，我等徒眾常當隨從侍衛此人。縱令魔王大自在天，求其方便終不可得。諸小鬼神，去此善人十由旬外，除彼發心樂修禪者。世尊！如是惡魔、若魔眷屬，欲來侵擾是善人者，我以寶杵殞碎其首，猶如微塵。恒令此人，所作如願。」\n\n阿難即從座起，頂禮佛足而白佛言：「我輩愚鈍，好為多聞，於諸漏心，未求出離；蒙佛慈誨，得正熏修，身心快然，獲大饒益。世尊！如是修證佛三摩提，未到涅槃，云何名為乾慧之地？四十四心至何漸次、得修行目？詣何方所，名入地中？云何名為等覺菩薩？」作是語已，五體投地，大眾一心，佇佛慈音，瞪矒瞻仰。\n\n爾時，世尊讚阿難言：「善哉！善哉！汝等乃能普為大眾，及諸末世一切眾生修三摩提求大乘者，從於凡夫，終大涅槃，懸示無上正修行路。汝今諦聽！當為汝說。」阿難、大眾，合掌、刳心，默然受教。\n\n佛言：「阿難當知！妙性圓明離諸名相，本來無有世界、眾生。因妄有生，因生有滅，生滅名妄，滅妄名真；是稱如來無上菩提及大涅槃二轉依號。\n\n「阿難！汝今欲修真三摩地，直詣如來大涅槃者，先當識此眾生、世界二顛倒因。顛倒不生，斯則如來真三摩地。\n\n「阿難！云何名為眾生顛倒？阿難！由性明心，性明圓故，因明發性，性妄見生，從畢竟無成究竟有。此有所有，非因所因；住所住相，了無根本。本此無住，建立世界及諸眾生。迷本圓明，是生虛妄，妄性無體，非有所依。將欲復真，欲真已非真真如性；非真求復，宛成非相。非生、非住，非心、非法，展轉發生，生力發明。熏以成業，同業相感，因有感業，相滅、相生，由是故有眾生顛倒。\n\n「阿難！云何名為世界顛倒？是有所有，分段妄生，因此界立。非因所因，無住所住，遷流不住，因此世成。三世、四方和合相涉，變化眾生成十二類。是故世界，因動有聲，因聲有色，因色有香，因香有觸，因觸有味，因味知法。六亂妄想成業性故，十二區分由此輪轉。是故世間聲、香、味、觸，窮十二變為一旋復。乘此輪轉顛倒相故，是有世界——卵生、胎生、濕生、化生，有色、無色，有想、無想，若非有色、若非無色，若非有想、若非無想。\n\n「阿難！由因世界虛妄輪迴，動顛倒故，和合氣成八萬四千飛沈亂想；如是故有卵羯邏藍，流轉國土，魚、鳥、龜、蛇、其類充塞。\n\n「由因世界雜染輪迴，欲顛倒故，和合滋成八萬四千橫竪亂想；如是故有胎遏蒱曇，流轉國土，人、畜、龍、仙、其類充塞。\n\n「由因世界執著輪迴，趣顛倒故，和合煖成八萬四千飜覆亂想；如是故有濕相蔽尸，流轉國土，含蠢、蠕動、其類充塞。\n\n「由因世界變易輪迴，假顛倒故，和合觸成八萬四千新故亂想；如是故有化相羯南，流轉國土，轉蛻、飛行、其類充塞。\n\n「由因世界留礙輪迴，障顛倒故，和合著成八萬四千精耀亂想；如是故有色相羯南，流轉國土，休咎、精明、其類充塞。\n\n「由因世界銷散輪迴，惑顛倒故，和合暗成八萬四千陰隱亂想；如是故有無色羯南，流轉國土，空散、銷沈、其類充塞。\n\n「由因世界罔象輪迴，影顛倒故，和合憶成八萬四千潛結亂想；如是故有想相羯南，流轉國土，神鬼、精靈、其類充塞。\n\n「由因世界愚鈍輪迴，癡顛倒故，和合頑成八萬四千枯槁亂想；如是故有無想羯南，流轉國土，精神化為土木金石、其類充塞。\n\n「由因世界相待輪迴，偽顛倒故，和合染成八萬四千因依亂想；如是故有非有色相成色羯南，流轉國土，諸水母等以蝦為目，其類充塞。\n\n「由因世界相引輪迴，性顛倒故，和合呪成八萬四千呼召亂想；由是故有非無色相無色羯南，流轉國土，呪咀厭生、其類充塞。\n\n「由因世界合妄輪迴，罔顛倒故，和合異成八萬四千迴互亂想；如是故有非有想相成想羯南，流轉國土，彼蒱盧等異質相成，其類充塞。\n\n「由因世界怨害輪迴，殺顛倒故，和合怪成八萬四千食父母想；如是故有非無想相無想羯南，流轉國土，如土梟等附塊為兒，及破鏡鳥以毒樹果抱為其子，子成，父母皆遭其食，其類充塞。是名眾生十二種類。」\n\n大佛頂萬行首楞嚴經卷第七\n\n南無薩怛他蘇伽多耶阿羅訶帝三藐三菩陀寫(一)　薩怛他佛陀俱胝瑟尼釤(二)　南無薩婆勃陀勃地薩跢鞞弊(三)(毘迦切)　南無薩多南三藐三菩陀俱知南(四)　娑舍囉婆迦僧伽喃(五)　南無盧雞阿羅漢跢喃(六)　南無蘇盧多波那喃(七)　南無娑羯唎陀伽彌喃(八)　南無盧雞三藐伽跢喃(九)　三藐伽波囉底波多那喃(十)　南無提婆離瑟𧹞(十一)　南無悉陀耶毘地耶陀囉離瑟𧹞(十二)　舍波奴揭囉訶娑訶娑囉摩他喃(十三)　南無跋囉訶摩泥(十四)　南無因陀囉耶(十五)　南無婆伽婆帝(十六)　嚧陀囉耶(十七)　烏摩般帝(十八)　娑醯夜耶(十九)　南無婆伽婆帝(二十)　那囉野拏耶(二十一)　槃遮摩訶三慕陀囉(二十二)　南無悉羯唎多耶(二十三)　南無婆伽婆帝(二十四)　摩訶迦羅耶(二十五)　地唎般剌那伽囉(二十六)　毘陀囉波拏迦囉耶(二十七)　阿地目帝(二十八)　尸摩舍那泥婆悉泥(二十九)　摩怛唎伽拏(三十)　南無悉羯唎多耶(三十一)　南無婆伽婆帝(三十二)　多他伽跢俱囉耶(三十三)　南無般頭摩俱囉耶(三十四)　南無跋闍羅俱囉耶(三十五)　南無摩尼俱囉耶(三十六)　南無伽闍俱囉耶(三十七)　南無婆伽婆帝(三十八)　帝唎茶輸囉西那(三十九)　波囉訶囉拏囉闍耶(四十)　跢他伽多耶(四十一)　南無婆伽婆帝(四十二)　南無阿彌多婆耶(四十三)　跢他伽多耶(四十四)　阿囉訶帝(四十五)　三藐三菩陀耶(四十六)　南無婆伽婆帝(四十七)　阿芻鞞耶(四十八)　跢他伽多耶(四十九)　阿囉訶帝(五十)　三藐三菩陀耶(五十一)　南無婆伽婆帝(五十二)　鞞沙闍耶俱盧吠柱唎耶(五十三)　般囉婆囉闍耶(五十四)　跢他伽多耶(五十五)　南無婆伽婆帝(五十六)　三補師毖多(五十七)　薩憐捺囉剌闍耶(五十八)　跢他伽多耶(五十九)　阿囉訶帝(六十)　三藐三菩陀耶(六十一)　南無婆伽婆帝(六十二)　舍雞野母那曳(六十三)　跢他伽多耶(六十四)　阿囉訶帝(六十五)　三藐三菩陀耶(六十六)　南無婆伽婆帝(六十七)　剌怛那雞都囉闍耶(六十八)　跢他伽多耶(六十九)　阿囉訶帝(七十)　三藐三菩陀耶(七十一)　帝瓢南無薩羯唎多(七十二)　翳曇婆伽婆多(七十三)　薩怛他伽都瑟尼釤(七十四)　薩怛多般怛㘕(七十五)　南無阿婆囉視躭(七十六)　般囉帝揚岐囉(七十七)　薩囉婆部多揭囉訶(七十八)　尼羯囉訶揭迦囉訶尼(七十九)　跋囉毖地耶叱陀儞(八十)　阿迦囉蜜唎柱(八十一)　般唎怛囉耶儜揭唎(八十二)　薩囉婆槃陀那目叉尼(八十三)　薩囉婆突瑟吒(八十四)　突悉乏般那儞伐囉尼(八十五)　赭都囉失帝南(八十六)　羯囉訶娑訶薩囉若闍(八十七)　毘多崩娑那羯唎(八十八)　阿瑟吒氷舍帝南(八十九)　那叉剎怛囉若闍(九十)　波囉薩陀那羯唎(九十一)　阿瑟吒南(九十二)　摩訶揭囉訶若闍(九十三)　毘多崩薩那羯唎(九十四)　薩婆舍都嚧儞婆囉若闍(九十五)　呼藍突悉乏難遮那舍尼(九十六)　毖沙舍悉怛囉(九十七)　阿吉尼烏陀迦囉若闍(九十八)　阿般囉視多具囉(九十九)　摩訶般囉戰持(一百)　摩訶疊多(一百一)　摩訶帝闍(二)　摩訶稅多闍婆囉(三)　摩訶跋囉槃陀囉婆悉儞(四)　阿唎耶多囉(五)　毘唎俱知(六)　誓婆毘闍耶(七)　跋闍囉摩禮底(八)　毘舍嚧多(九)　勃騰罔迦(十)　跋闍囉制喝那阿遮(一百十一)　摩囉制婆般囉質多(十二)　跋闍囉擅持(十三)　毘舍囉遮(十四)　扇多舍鞞提婆補視多(十五)　蘇摩嚧波(十六)　摩訶稅多(十七)　阿唎耶多囉(十八)　摩訶婆囉阿般囉(十九)　跋闍囉啇羯囉制婆(二十)　跋闍囉俱摩唎(一百二十一)　俱藍陀唎(二十二)　跋闍囉喝薩多遮(二十三)　毘地耶乾遮那摩唎迦(二十四)　啒蘇母婆羯囉跢那(二十五)　鞞嚧遮那俱唎耶(二十六)　夜囉菟瑟尼釤(二十七)　毘折藍婆摩尼遮(二十八)　跋闍囉迦那迦波囉婆(二十九)　嚧闍那跋闍囉頓稚遮(三十)　稅多遮迦摩囉(一百三十一)　剎奢尸波囉婆(三十二)　翳帝夷帝(三十三)　母陀囉羯拏(三十四)　娑鞞囉懺(三十五)　掘梵都(三十六)　印兔那麼麼寫(三十七)　(誦呪者至此句稱弟子某甲受持)烏𤙖(三十八)　唎瑟揭拏(三十九)　般剌舍悉多(四十)　薩怛他伽都瑟尼釤(一百四十一)　虎汼(四十二)　都嚧雍(四十三)　瞻婆那(四十四)　虎𤙖(四十五)　都嚧雍(四十六)　悉耽婆那(四十七)　虎𤙖(四十八)　都嚧雍(四十九)　波羅瑟地耶三般叉拏羯囉(五十)　虎𤙖(一百五十一)　都嚧雍(五十二)　薩婆藥叉喝囉剎娑(五十三)　揭囉訶若闍(五十四)　毘騰崩薩那羯囉(五十五)　虎𤙖(五十六)　都嚧雍(五十七)　者都囉尸底南(五十八)　揭囉訶娑訶薩囉南(五十九)　毘騰崩薩那囉(六十)　虎𤙖(一百六十一)　都嚧雍(六十二)　囉叉(六十三)　婆伽梵(六十四)　薩怛他伽都瑟尼釤(六十五)　波囉點闍吉唎(六十六)　摩訶娑訶薩囉(六十七)　勃樹娑訶薩囉室唎沙(六十八)　俱知娑訶薩泥帝㘑(六十九)　阿弊提視婆唎多(七十)　吒吒甖迦(一百七十一)　摩訶跋闍嚧陀囉(七十二)　帝唎菩婆那(七十三)　曼茶囉(七十四)　烏𤙖(七十五)　莎悉帝薄婆都(七十六)　麼麼(七十七)　印兔那麼麼寫(七十八)　(至此句準前稱名，若俗人稱弟子某甲)囉闍婆夜(七十九)　主囉跋夜(八十)　阿祇尼婆夜(一百八十一)　烏陀迦婆夜(八十二)　毘沙婆夜(八十三)　舍薩多囉婆夜(八十四)　婆囉斫羯囉婆夜(八十五)　突瑟叉婆夜(八十六)　阿舍儞婆夜(八十七)　阿迦囉蜜唎柱婆夜(八十八)　陀囉尼部彌劍波伽波陀婆夜(八十九)　烏囉迦婆多婆夜(九十)　剌闍壇茶婆夜(一百九十一)　那伽婆夜(九十二)　毘條怛婆夜(九十三)　蘇波囉拏婆夜(九十四)　藥叉揭囉訶(九十五)　囉叉私揭囉訶(九十六)　畢唎多揭囉訶(九十七)　毘舍遮揭囉訶(九十八)　部多揭囉訶(九十九)　鳩槃茶揭囉訶(二百)　補丹那揭囉訶(二百一)　迦吒補丹那揭囉訶(二)　悉乾度揭囉訶(三)　阿播悉摩囉揭囉訶(四)　烏檀摩陀揭囉訶(五)　車夜揭囉訶(六)　醯唎婆帝揭囉訶(七)　社多訶唎南(八)　揭婆訶唎南(九)　嚧地囉訶唎南(十)　忙娑訶唎南(二百十一)　謎陀訶唎南(十二)　摩闍訶唎南(十三)　闍多訶唎女(十四)　視比多訶唎南(十五)　毘多訶唎南(十六)　婆多訶唎南(十七)　阿輸遮訶唎女(十八)　質多訶唎女(十九)　帝釤薩鞞釤(二十)　薩婆揭囉訶南(二百二十一)　毘陀耶闍瞋陀夜彌(二十二)　雞囉夜彌(二十三)　波唎跋囉者迦訖唎擔(二十四)　毘陀夜闍瞋陀夜彌(二十五)　雞囉夜彌(二十六)　茶演尼訖唎擔(二十七)　毘陀夜闍瞋陀夜彌(二十八)　雞囉夜彌(二十九)　摩訶般輸般怛夜(三十)　嚧陀囉訖唎擔(二百三十一)　毘陀夜闍瞋陀夜彌(三十二)　雞囉夜彌(三十三)　那囉夜拏訖唎擔(三十四)　毘陀夜闍瞋陀夜彌(三十五)　雞囉夜彌(三十六)　怛埵伽嚧茶西訖唎擔(三十七)　毘陀夜闍瞋陀夜彌(三十八)　雞囉夜彌(三十九)　摩訶迦囉摩怛唎伽拏訖唎擔(四十)　毘陀夜闍瞋陀夜彌(二百四十一)　雞囉夜彌(四十二)　迦波唎迦訖唎擔(四十三)　毘陀夜闍瞋陀夜彌(四十四)　雞囉夜彌(四十五)　闍耶羯囉摩度羯囉(四十六)　薩婆囉他娑達那訖唎擔(四十七)　毘陀夜闍瞋陀夜彌(四十八)　雞囉夜彌(四十九)　赭咄囉婆耆儞訖唎擔(五十)　毘陀夜闍瞋陀夜彌(二百五十一)　雞囉夜彌(五十二)　毘唎羊訖唎知(五十三)　難陀雞沙囉伽拏般帝(五十四)　索醯夜訖唎擔(五十五)　毘陀夜闍瞋陀夜彌(五十六)　雞囉夜彌(五十七)　那揭那舍囉婆拏訖唎擔(五十八)　毘陀夜闍瞋陀夜彌(五十九)　雞囉夜彌(六十)　阿羅漢訖唎擔毘陀夜闍瞋陀夜彌(二百六十一)　雞囉夜彌(六十二)　毘多囉伽訖唎擔(六十三)　毘陀夜闍瞋陀夜彌(六十四)　雞囉夜彌跋闍囉波儞(六十五)　具醯夜具醯夜(六十六)　迦地般帝訖唎擔(六十七)　毘陀夜闍瞋陀夜彌(六十八)　雞囉夜彌(六十九)　囉叉罔(七十)　婆伽梵(二百七十一)　印兔那麼麼寫(七十二)　(至此依前稱弟子名)婆伽梵(七十三)　薩怛多般怛囉(七十四)　南無粹都帝(七十五)　阿悉多那囉剌迦(七十六)　波囉婆悉普吒(七十七)　毘迦薩怛多鉢帝唎(七十八)　什佛囉什佛囉(七十九)　陀囉陀囉(八十)　頻陀囉頻陀囉瞋陀瞋陀(二百八十一)　虎𤙖(八十二)　虎𤙖(八十三)　泮吒(八十四)　泮吒泮吒泮吒泮吒(八十五)　娑訶(八十六)　醯醯泮(八十七)　阿牟迦耶泮(八十八)　阿波囉提訶多泮(八十九)　婆囉波囉陀泮(九十)　阿素囉毘陀囉波迦泮(二百九十一)　薩婆提鞞弊泮(九十二)　薩婆那伽弊泮(九十三)　薩婆藥叉弊泮(九十四)　薩婆乾闥婆弊泮(九十五)　薩婆補丹那弊泮(九十六)　迦吒補丹那弊泮(九十七)　薩婆突狼枳帝弊泮(九十八)　薩婆突澁比𠼐訖瑟帝弊泮(九十九)　薩婆什婆唎弊泮(三百)　薩婆阿播悉摩𠼐弊泮(三百一)　薩婆舍囉婆拏弊泮(二)　薩婆地帝雞弊泮(三)　薩婆怛摩陀繼弊泮(四)　薩婆毘陀耶囉誓遮𠼐弊泮(五)　闍夜羯囉摩度羯囉(六)　薩婆羅他娑陀雞弊泮(七)　毘地夜遮唎弊泮(八)　者都囉縛耆儞弊泮(九)　跋闍囉俱摩唎(十)　毘陀夜囉誓弊泮(三百十一)　摩訶波囉丁羊乂耆唎弊泮(十二)　跋闍囉商羯囉夜(十三)　波囉丈耆囉闍耶泮(十四)　摩訶迦囉夜(十五)　摩訶末怛唎迦拏(十六)　南無娑羯唎多夜泮(十七)　毖瑟拏婢曳泮(十八)　勃囉訶牟尼曳泮(十九)　阿耆尼曳泮(二十)　摩訶羯唎曳泮(三百二十一)　羯囉檀遲曳泮(二十二)　蔑怛唎曳泮(二十三)　嘮怛唎曳泮(二十四)　遮文茶曳泮(二十五)　羯邏囉怛唎曳泮(二十六)　迦般唎曳泮(二十七)　阿地目質多迦尸摩舍那(二十八)　婆私儞曳泮(二十九)　演吉質(三十)　薩埵婆寫(三百三十一)　麼麼印兔那麼麼寫(三十二)　(至此句依前稱弟子某人)突瑟吒質多(三十三)　阿末怛唎質多(三十四)　烏闍訶囉(三十五)　伽婆訶囉(三十六)　嚧地囉訶囉(三十七)　婆娑訶囉(三十八)　摩闍訶囉(三十九)　闍多訶囉(四十)　視毖多訶囉(三百四十一)　跋略夜訶囉(四十二)　乾陀訶囉(四十三)　布史波訶囉(四十四)　頗囉訶囉(四十五)　婆寫訶囉(四十六)　般波質多(四十七)　突瑟吒質多(四十八)　嘮陀囉質多(四十九)　藥叉揭囉訶(五十)　囉剎娑揭囉訶(三百五十一)　閉㘑多揭囉訶(五十二)　毘舍遮揭囉訶(五十三)　部多揭囉訶(五十四)　鳩槃茶揭囉訶(五十五)　悉乾陀揭囉訶(五十六)　烏怛摩陀揭囉訶(五十七)　車夜揭囉訶(五十八)　阿播薩摩囉揭囉訶(五十九)　宅袪革茶耆尼揭囉訶(六十)　唎佛帝揭囉訶(三百六十一)　闍彌迦揭囉訶(六十二)　舍俱尼揭囉訶(六十三)　姥陀囉難地迦揭囉訶(六十四)　阿藍婆揭囉訶(六十五)　乾度波尼揭囉訶(六十六)　什伐囉堙迦醯迦(六十七)　墜帝藥迦(六十八)　怛隷帝藥迦(六十九)　者突託迦(七十)　昵提什伐囉毖釤摩什伐囉(三百七十一)　薄底迦(七十二)　鼻底迦(七十三)　室隷瑟蜜迦(七十四)　娑儞般帝迦(七十五)　薩婆什伐囉(七十六)　室嚧吉帝(七十七)　末陀鞞達嚧制劍(七十八)　阿綺嚧鉗(七十九)　目佉嚧鉗(八十)　羯唎突嚧鉗(三百八十一)　揭囉訶輸藍(八十二)　羯拏輸藍(八十三)　憚多輸藍(八十四)　迄唎夜輸藍(八十五)　末麼輸藍(八十六)　跋唎室婆輸藍(八十七)　毖栗瑟吒輸藍(八十八)　烏陀囉輸藍(八十九)　羯知輸藍(九十)　跋悉帝輸藍(三百九十一)　鄔嚧輸藍(九十二)　常伽輸藍(九十三)　喝悉多輸藍(九十四)　跋陀輸藍(九十五)　娑房盎伽般囉丈伽輸藍(九十六)　部多毖跢茶(九十七)　茶耆尼什婆囉(九十八)　陀突嚧迦建咄嚧吉知婆路多毘(九十九)　薩般嚧訶凌伽(四百)　輸沙怛囉娑那羯囉(四百一)　毘沙喻迦(二)　阿耆尼烏陀迦(三)　末囉鞞囉建跢囉(四)　阿迦囉蜜唎咄怛斂部迦(五)　地栗剌吒(六)　毖唎瑟質迦(七)　薩婆那俱囉(八)　肆引伽弊揭囉唎藥叉怛囉芻(九)　末囉視吠帝釤娑鞞釤(十)　悉怛多鉢怛囉(四百十一)　摩訶跋闍嚧瑟尼釤(十二)　摩訶般賴丈耆藍(十三)　夜波突陀舍喻闍那(十四)　辮怛隷拏(十五)　毘陀耶槃曇迦嚧彌(十六)　帝殊槃曇迦嚧彌(十七)　般囉毘陀槃曇迦嚧彌(十八)　跢姪他(十九)　唵(二十)　阿那隷(四百二十一)　毘舍提(二十二)　鞞囉跋闍囉陀唎(二十三)　槃陀槃陀儞(二十四)　跋闍囉謗尼泮(二十五)　虎𤙖都嚧甕泮(二十六)　莎婆訶(二十七)\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第八(一名中印度那蘭陀大道場經，於灌頂部錄出別行)\n\n唐天竺沙門般剌蜜帝譯\n\n「阿難！如是眾生一一類中，亦各各具十二顛倒。猶如揑目，亂花發生。顛倒妙圓真淨明心，具足如斯虛妄亂想。汝今修證佛三摩提，於是本因元所亂想，立三漸次方得除滅。如淨器中除去毒蜜，以諸湯水并雜灰香洗滌其器，後貯甘露。云何名為三種漸次？一者、修習除其助因。二者、真修刳其正性。三者、增進違其現業。\n\n「云何助因？阿難！如是世界十二類生，不能自全，依四食住，所謂段食、觸食、思食、識食；是故佛說『一切眾生皆依食住』。阿難！一切眾生，食甘故生，食毒故死。是諸眾生求三摩提，當斷世間五種辛菜。是五種辛，熟食發婬，生啖增恚。如是世界食辛之人，縱能宣說十二部經，十方天仙嫌其臭穢，咸皆遠離。諸餓鬼等，因彼食次，舐其唇吻。常與鬼住，福德日銷，長無利益。是食辛人修三摩地，菩薩、天仙、十方善神不來守護。大力魔王得其方便，現作佛身來為說法，非毀禁戒，讚婬、怒、癡，命終自為魔王眷屬。受魔福盡，墮無間獄。阿難！修菩提者永斷五辛，是則名為第一增進修行漸次。\n\n「云何正性？阿難！如是眾生入三摩地，要先嚴持清淨戒律，永斷婬心，不飡酒肉，以火淨食，無啖生氣。阿難！是修行人，若不斷婬及與殺生出三界者，無有是處。當觀婬欲猶如毒蛇，如見怨賊。先持聲聞四棄、八棄，執身不動。後行菩薩清淨律儀，執心不起。禁戒成就，則於世間永無相生相殺之業。偷劫不行，無相負累，亦於世間不還宿債。是清淨人修三摩地，父母肉身不須天眼，自然觀見十方世界，覩佛聞法，親奉聖旨，得大神通，遊十方界，宿命清淨，得無艱嶮。是則名為第二增進修行漸次。\n\n「云何現業？阿難！如是清淨持禁戒人，心無貪婬，於外六塵不多流逸，因不流逸旋元自歸。塵既不緣，根無所偶，反流全一，六用不行，十方國土皎然清淨。譬如琉璃，內懸明月，身心快然，妙圓平等，獲大安隱。一切如來密圓淨妙皆現其中，是人即獲無生法忍。從是漸修，隨所發行，安立聖位。是則名為第三增進修行漸次。\n\n「阿難！是善男子，欲愛乾枯，根境不偶，現前殘質不復續生。執心虛明，純是智慧。慧性明圓，瑩十方界。乾有其慧，名乾慧地。\n\n「欲習初乾，未與如來法流水接。即以此心中中流入，圓妙開敷。從真妙圓，重發真妙，妙信常住。一切妄想滅盡無餘，中道純真，名信心住。真信明了一切圓通，陰、處、界三不能為礙。如是乃至過去、未來無數劫中，捨身、受身一切習氣，皆現在前。是善男子皆能憶念，得無遺忘，名念心住。妙圓純真，真精發化，無始習氣通一精明，唯以精明進趣真淨，名精進心。心精現前，純以智慧，名慧心住。執持智明，周遍寂湛，寂妙常凝，名定心住。定光發明，明性深入，唯進無退，名不退心。心進安然，保持不失，十方如來氣分交接，名護法心。覺明保持，能以妙力迴佛慈光，向佛安住。猶如雙鏡光明相對，其中妙影重重相入，名迴向心。心光密迴，獲佛常凝無上妙淨，安住無為得無遺失，名戒心住。住戒自在，能遊十方，所去隨願，名願心住。\n\n「阿難！是善男子，以真方便發此十心。心精發揮，十用涉入，圓成一心，名發心住。心中發明，如淨瑠璃內現精金，以前妙心履以成地，名治地住。心地涉知，俱得明了，遊履十方得無留礙，名修行住。行與佛同，受佛氣分，如中陰身自求父母，陰信冥通入如來種，名生貴住。既遊道胎，親奉覺胤，如胎已成人相不缺，名方便具足住。容貌如佛，心相亦同，名正心住。身心合成，日益增長，名不退住。十身靈相一時具足，名童真住。形成出胎，親為佛子，名法王子住。表以成人，如國大王以諸國事分委太子。彼剎利王世子長成，陳列灌頂，名灌頂住。\n\n「阿難！是善男子，成佛子已，具足無量如來妙德。十方隨順，名歡喜行。善能利益一切眾生，名饒益行。自覺覺他得無違拒，名無嗔恨行。種類出生窮未來際，三世平等、十方通達，名無盡行。一切合同，種種法門得無差誤，名離癡亂行。則於同中顯現群異，一一異相各各見同，名善現行。如是乃至十方虛空滿足微塵，一一塵中現十方界；現塵、現界不相留礙，名無著行。種種現前，咸是第一波羅蜜多，名尊重行。如是圓融，能成十方諸佛軌則，名善法行。一一皆是清淨無漏，一真無為，性本然故，名真實行。\n\n「阿難！是善男子，滿足神通、成佛事已，純潔精真，遠諸留患，當度眾生、滅除度相，迴無為心向涅槃路，名救護一切眾生離眾生相迴向。壞其可壞，遠離諸離，名不壞迴向。本覺湛然，覺齊佛覺，名等一切佛迴向。精真發明，地如佛地，名至一切處迴向。世界如來互相涉入，得無罣礙，名無盡功德藏迴向。於同佛地，地中各各生清淨因，依因發揮取涅槃道，名隨順平等善根迴向。真根既成，十方眾生皆我本性，性圓成就不失眾生，名隨順等觀一切眾生迴向。即一切法離一切相，唯即與離二無所著，名真如相迴向。真得所如，十方無礙，名無縛解脫迴向。性德圓成，法界量滅，名法界無量迴向。\n\n「阿難！是善男子，盡是清淨四十一心，次成四種妙圓加行。即以佛覺用為己心，若出未出，猶如鑽火欲然其木，名為煖地。又以己心成佛所履，若依非依，如登高山，身入虛空，下有微礙，名為頂地。心佛二同，善得中道，如忍事人非懷非出，名為忍地。數量銷滅，迷覺中道二無所目，名世第一地。\n\n「阿難！是善男子，於大菩提善得通達，覺通如來盡佛境界，名歡喜地。異性入同，同性亦滅，名離垢地。淨極明生，名發光地。明極覺滿，名焰慧地。一切同異所不能至，名難勝地。無為真如性淨明露，名現前地。盡真如際，名遠行地。一真如心，名不動地。發真如用，名善慧地。\n\n「阿難！是諸菩薩，從此已往修習畢功，功德圓滿。亦目此地名修習位，慈陰妙雲覆涅槃海，名法雲地。\n\n「如來逆流，如是菩薩順行而至；覺際入交，名為等覺。\n\n「阿難！從乾慧心至等覺已，是覺始獲金剛心中初乾慧地。如是重重單複十二，方盡妙覺，成無上道。\n\n「是種種地，皆以金剛觀察如幻十種深喻奢摩他中，用諸如來毘婆舍那清淨修證，漸次深入。阿難！如是皆以三增進故，善能成就五十五位真菩提路。作是觀者，名為正觀；若他觀者，名為邪觀。」\n\n爾時，文殊師利法王子，在大眾中即從座起，頂禮佛足而白佛言：「當何名是經？我及眾生云何奉持？」\n\n佛告文殊師利：「是經名『大佛頂、悉怛多般怛囉無上寶印、十方如來清淨海眼』，亦名『救護親因、度脫阿難及此會中性比丘尼得菩提心入遍知海』，亦名『如來密因修證了義』，亦名『大方廣妙蓮華王十方佛母陀羅尼呪』，亦名『灌頂章句、諸菩薩萬行首楞嚴』，汝當奉持。」\n\n說是語已，即時阿難及諸大眾，得蒙如來開示密印般怛囉義，兼聞此經了義名目，頓悟禪那修進聖位增上妙理；心慮虛凝，斷除三界修心六品微細煩惱。即從座起，頂禮佛足，合掌恭敬而白佛言：「大威德世尊！慈音無遮，善開眾生微細沈惑，令我今日身心快然，得大饒益。世尊！若此妙明真淨妙心本來遍圓，如是乃至大地草木、蠕動含靈本元真如，即是如來成佛真體，佛體真實，云何復有地獄、餓鬼、畜生、修羅、人、天等道？世尊！此道為復本來自有？為是眾生妄習生起？世尊！如寶蓮香比丘尼，持菩薩戒，私行婬欲，妄言行婬非殺、非偷，無有業報。發是語已，先於女根生大猛火，後於節節猛火燒然，墮無間獄。瑠璃大王、善星比丘；瑠璃為誅瞿曇族姓，善星妄說一切法空，生身陷入阿鼻地獄。此諸地獄，為有定處？為復自然彼彼發業、各各私受？唯垂大慈，發開童蒙，令諸一切持戒眾生聞決定義，歡喜頂戴，謹潔無犯！」\n\n佛告阿難：「快哉此問！令諸眾生不入邪見。汝今諦聽，當為汝說。\n\n「阿難！一切眾生實本真淨，因彼妄見有妄習生，因此分開內分、外分。阿難！內分即是眾生分內。因諸愛染發起妄情，情積不休能生愛水。是故眾生心憶珍羞，口中水出；心憶前人或憐或恨，目中淚盈；貪求財寶，心發愛涎、舉體光潤；心著行婬，男女二根自然流液。阿難！諸愛雖別，流結是同。潤濕不昇，自然從墜，此名內分。\n\n「阿難！外分即是眾生分外。因諸渴仰，發明虛想，想積不休能生勝氣。是故眾生心持禁戒，舉身輕清；心持呪印，顧眄雄毅；心欲生天，夢想飛舉；心存佛國，聖境冥現；事善知識，自輕身命。阿難！諸想雖別，輕舉是同。飛動不沈，自然超越，此名外分。\n\n「阿難！一切世間生死相續，生從順習，死從變流。臨命終時，未捨暖觸，一生善惡俱時頓現。死逆、生順，二習相交。純想即飛，必生天上。若飛心中兼福兼慧及與淨願，自然心開見十方佛，一切淨土隨願往生。情少想多，輕舉非遠，即為飛仙、大力鬼王、飛行夜叉、地行羅剎，遊於四天所去無礙。其中若有善願善心護持我法，或護禁戒、隨持戒人，或護神呪、隨持呪者，或護禪定、保綏法忍，是等親住如來座下。情想均等，不飛、不墜，生於人間，想明斯聰，情幽斯鈍。情多想少，流入橫生；重為毛群，輕為羽族。七情、三想，沈下水輪，生於火際，受氣猛火，身為餓鬼，常被焚燒；水能害己，無食無飲經百千劫。九情一想，下洞火輪，身入風、火二交過地，輕生有間、重生無間二種地獄。純情即沈，入阿鼻獄。若沈心中有謗大乘、毀佛禁戒、誑妄說法、虛貪信施、濫膺恭敬、五逆十重，更生十方阿鼻地獄。循造惡業，雖則自招，眾同分中兼有元地。\n\n「阿難！此等皆是彼諸眾生自業所感，造十習因，受六交報。\n\n「云何十因？\n\n「阿難！一者、婬習交接，發於相磨，研磨不休，如是故有大猛火光於中發動；如人以手自相磨觸，暖相現前。二習相然，故有鐵床、銅柱諸事。是故十方一切如來，色目行婬同名欲火，菩薩見欲如避火坑。\n\n「二者、貪習交計，發於相吸，吸攬不止，如是故有積寒堅氷於中凍冽；如人以口吸縮風氣，有冷觸生。二習相凌，故有吒吒、波波、囉囉、青、赤、白蓮、寒氷等事。是故十方一切如來，色目多求同名貪水。菩薩見貪如避瘴海。\n\n「三者、慢習交凌，發於相恃，馳流不息，如是故有騰逸奔波，積波為水；如人口舌自相綿味，因而水發。二習相鼓，故有血河、灰河、熱沙、毒海、融銅、灌吞諸事。是故十方一切如來，色目我慢名飲癡水，菩薩見慢如避巨溺。\n\n「四者、嗔習交衝，發於相忤，忤結不息，心熱發火，鑄氣為金，如是故有刀山、鐵橛、劍樹、劍輪、斧鉞、鎗鋸；如人銜冤殺氣飛動。二習相擊，故有宮、割、斬、斫、剉、刺、搥、擊諸事。是故十方一切如來，色目嗔恚名利刀劍，菩薩見嗔如避誅戮。\n\n「五者、詐習交誘，發於相調，引起不住，如是故有繩木、絞挍；如水浸田，草木生長。二習相延，故有杻械、枷鎖、鞭杖、撾棒諸事。是故十方一切如來，色目姦偽同名讒賊，菩薩見詐如畏犲狼。\n\n「六者、誑習交欺，發於相誷，誣誷不止，飛心造姦，如是故有塵土、屎尿、穢污不淨；如塵隨風，各無所見。二習相加，故有沒溺、騰擲、飛墜、漂淪諸事。是故十方一切如來，色目欺誑同名劫殺，菩薩見誑如踐蛇虺。\n\n「七者、怨習交嫌，發于銜恨，如是故有飛石、投礰、匣貯、車檻、甕盛、囊撲；如陰毒人，懷抱畜惡。二習相吞，故有投擲、擒捉、擊射、𢱍撮諸事。是故十方一切如來，色目怨家名違害鬼，菩薩見怨如飲鴆酒。\n\n「八者、見習交明，如薩迦耶、見、戒禁取、邪悟諸業，發於違拒，出生相返；如是故有王使主吏、證執文籍；如行路人，來往相見。二習相交，故有勘問、權詐、考訊、推鞫、察訪、披究、照明，善惡童子手執文簿辭辯諸事。是故十方一切如來，色目惡見同名見坑，菩薩見諸虛妄遍執，如入毒壑。\n\n「九者、枉習交加，發於誣謗，如是故有合山、合石、碾磑、耕磨；如讒賊人，逼枉良善。二習相排，故有押捺、搥按、蹙漉、衡度諸事。是故十方一切如來，色目怨謗同名讒虎，菩薩見枉如遭霹靂。\n\n「十者、訟習交諠，發於藏覆，如是故有鑒見、照燭；如於日中不能藏影，故有惡友、業鏡、火珠、披露宿業、對驗諸事。是故十方一切如來，色目覆藏同名陰賊，菩薩觀覆，如戴高山，履於巨海。\n\n「云何六報？阿難！一切眾生六識造業，所招惡報從六根出。\n\n「云何惡報從六根出？\n\n「一者、見報招引惡果。此見業交，則臨終時，先見猛火滿十方界。亡者神識飛墜乘煙，入無間獄。發明二相：\n\n「一者、明見，則能遍見種種惡物，生無量畏。二者、暗見，寂然不見，生無量恐。如是見火：燒聽，能為鑊湯、洋銅；燒息，能為黑烟、紫焰；燒味，能為燋丸、鐵糜；燒觸，能為熱灰、鑪炭；燒心，能生星火迸灑，煽鼓空界。\n\n「二者、聞報招引惡果。此聞業交，則臨終時，先見波濤沒溺天地。亡者神識降注乘流，入無間獄。發明二相：一者、開聽，聽種種鬧，精神愗亂。二者、閉聽，寂無所聞，幽魄沈沒。如是聞波：注聞，則能為責、為詰；注見，則能為雷、為吼、為惡毒氣；注息，則能為雨、為霧，灑諸毒虫周滿身體；注味，則能為膿、為血，種種雜穢；注觸，則能為畜、為鬼、為𡱁、為尿；注意，則能為電、為雹，摧碎心魄。\n\n「三者、嗅報招引惡果。此嗅業交，則臨終時，先見毒氣充塞遠近。亡者神識從地涌出，入無間獄。發明二相：一者、通聞，被諸惡氣，薰極心擾。二者、塞聞，氣掩不通，悶絕於地。如是嗅氣：衝息，則能為質、為履；衝見，則能為火、為炬；衝聽，則能為沒、為溺、為洋、為沸；衝味，則能為餒、為爽；衝觸，則能為綻、為爛、為大肉山，有百千眼無量𠯗食；衝思，則能為灰、為瘴、為飛砂礰擊碎身體。\n\n「四者、味報招引惡果。此味業交，則臨終時，先見鐵網猛炎熾烈周覆世界。亡者神識下透挂網倒懸其頭，入無間獄。發明二相：一者、吸氣，結成寒氷，凍裂身肉。二者、吐氣，飛為猛火，燋爛骨髓。如是嘗味：歷嘗，則能為承、為忍；歷見，則能為然金石；歷聽，則能為利兵刃；歷息，則能為大鐵籠彌覆國土；歷觸，則能為弓、為箭、為弩、為射；歷思，則能為飛熱鐵從空雨下。\n\n「五者、觸報招引惡果。此觸業交，則臨終時，先見大山四面來合無復出路。亡者神識見大鐵城，火蛇、火狗、虎、狼、師子，牛頭獄卒、馬頭羅剎手執槍矟驅入城門，向無間獄。發明二相：一者、合觸，合山逼體，骨肉血潰。二者、離觸，刀、劍觸身，心、肝屠裂。如是合觸：歷觸，則能為道、為觀、為廳、為案；歷見，則能為燒、為爇；歷聽，則能為撞、為擊、為剚、為射；歷息，則能為括、為袋、為拷、為縛；歷嘗，則能為耕、為鉗、為斬、為截；歷思，則能為墜、為飛、為煎、為炙。\n\n「六者、思報招引惡果。此思業交，則臨終時先見惡風吹壞國土。亡者神識被吹上空旋落乘風，墮無間獄。發明二相：一者、不覺，迷極則荒，奔走不息。二者、不迷，覺知則苦，無量煎燒痛深難忍。如是邪思：結思，則能為方、為所；結見，則能為鑒、為證；結聽，則能為大合石、為氷、為霜、為土、為霧；結息，則能為大火車、火船、火檻；結嘗，則能為大叫喚、為悔、為泣；結觸，則能為大、為小、為一日中萬生萬死、為偃、為仰。\n\n「阿難！是名地獄十因、六果，皆是眾生迷妄所造。若諸眾生惡業圓造，入阿鼻獄受無量苦，經無量劫。六根各造，及彼所作兼境、兼根，是人則入八無間獄。身、口、意三，作殺、盜、婬，是人則入十八地獄。三業不兼，中間或為一殺、一盜，是人則入三十六地獄。見見一根單犯一業，是人則入一百八地獄。由是眾生別作別造，於世界中入同分地。妄想發生，非本來有。\n\n「復次，阿難！是諸眾生，非破律儀，犯菩薩戒，毀佛涅槃，諸餘雜業，歷劫燒然。後還罪畢，受諸鬼形。若於本因貪物為罪，是人罪畢遇物成形，名為怪鬼。貪色為罪，是人罪畢遇風成形，名為魃鬼。貪惑為罪，是人罪畢遇畜成形，名為魅鬼。貪恨為罪，是人罪畢遇蟲成形，名蠱毒鬼。貪憶為罪，是人罪畢遇衰成形，名為癘鬼。貪慠為罪，是人罪畢遇氣成形，名為餓鬼。貪罔為罪，是人罪畢遇幽為形，名為魘鬼。貪明為罪，是人罪畢遇精為形，名魍魎鬼。貪成為罪，是人罪畢遇明為形，名役使鬼。貪黨為罪，是人罪畢遇人為形，名傳送鬼。阿難！是人皆以純情墜落，業火燒乾，上出為鬼。此等皆是自妄想業之所招引。若悟菩提，則妙圓明本無所有。\n\n「復次，阿難！鬼業既盡，則情與想二俱成空。方於世間，與元負人怨對相值。身為畜生，酬其宿債。物怪之鬼，物銷報盡生於世間，多為梟類。風魃之鬼，風銷報盡生於世間，多為咎徵一切異類。畜魅之鬼，畜死報盡生於世間，多為狐類。蟲蠱之鬼，蟲滅報盡生於世間，多為毒類。衰癘之鬼，衰窮報盡生於世間，多為蛔類。受氣之鬼，氣銷報盡生於世間，多為食類。綿幽之鬼，幽銷報盡生於世間，多為服類。和精之鬼，和銷報盡生於世間，多為應類。明靈之鬼，明滅報盡生於世間，多為休徵一切諸類。依人之鬼，人亡報盡生於世間，多為循類。阿難！是等皆以業火乾枯，酬其宿債，傍為畜生，此等亦皆自虛妄業之所招引。若悟菩提，則此妄緣本無所有。如汝所言寶蓮香等及瑠璃王、善星比丘，如是惡業本自發明；非從天降，亦非地出，亦非人與；自妄所招，還自來受。菩提心中，皆為浮虛妄想凝結。\n\n「復次，阿難！從是畜生酬償先債，若彼酬者分越所酬，此等眾生還復為人，返徵其剩。如彼有力兼有福德，則於人中不捨人身，酬還彼力。若無福者，還為畜生償彼餘直。阿難當知！若用錢物，或役其力，償足自停。如於中間殺彼身命，或食其肉，如是乃至經微塵劫相食相誅，猶如轉輪互為高下，無有休息。除奢摩他及佛出世，不可停寢。汝今應知，彼梟倫者，酬足復形生人道中，參合頑類；彼咎徵者，酬足復形生人道中，參合愚類；彼狐倫者，酬足復形生人道中，參於佷類；彼毒倫者，酬足復形生人道中，參合庸類；彼蛔倫者，酬足復形生人道中，參合微類；彼食倫者，酬足復形生人道中，參合柔類；彼服倫者，酬足復形生人道中，參合勞類；彼應倫者，酬足復形生人道中，參於文類；彼休徵者，酬足復形生人道中，參合明類；彼諸循倫，酬足復形生人道中，參於達類。阿難！是等皆以宿債畢酬，復形人道。皆無始來、業計顛倒，相生相殺。不遇如來，不聞正法，於塵勞中、法爾輪轉，此輩名為可憐愍者！\n\n「阿難！復有從人，不依正覺修三摩地，別修妄念，存想固形；遊於山林人不及處，有十種仙。阿難！彼諸眾生，堅固服餌而不休息，食道圓成，名地行仙。堅固草木而不休息，藥道圓成，名飛行仙。堅固金石而不休息，化道圓成，名遊行仙。堅固動止而不休息，氣精圓成，名空行仙。堅固津液而不休息，潤德圓成，名天行仙。堅固精色而不休息，吸粹圓成，名通行仙。堅固呪禁而不休息，術法圓成，名道行仙。堅固思念而不休息，思憶圓成，名照行仙。堅固交遘而不休息，感應圓成，名精行仙。堅固變化而不休息，覺悟圓成，名絕行仙。阿難！是等皆於人中鍊心，不循正覺，別得生理，壽千萬歲，休止深山、或大海島，絕於人境。斯亦輪迴妄想流轉。不修三昧，報盡還來！散入諸趣。\n\n「阿難！諸世間人不求常住，未能捨諸妻妾恩愛，於邪婬中心不流逸，澄瑩生明，命終之後隣於日月，如是一類名四天王天。於己妻房婬愛微薄，於淨居時不得全味，命終之後超日月明，居人間頂，如是一類名忉利天。逢欲暫交，去無思憶，於人間世動少靜多，命終之後，於虛空中朗然安住；日月光明上照不及，是諸人等自有光明，如是一類名須焰摩天。一切時靜，有應觸來未能違戾，命終之後上昇精微；不接下界諸人天境，乃至劫壞三災不及，如是一類名兜率陀天。我無欲心應汝行事，於橫陳時味如嚼蠟，命終之後生越化地，如是一類名樂變化天。無世間心同世行事，於行事交了然超越，命終之後，遍能出超化無化境，如是一類名他化自在天。阿難！如是六天，形雖出動，心跡尚交。自此已還，名為欲界。\n\n大佛頂萬行首楞嚴經卷第八\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第九(一名中印度那蘭陀大道場經，於灌頂部錄出別行)\n\n唐天竺沙門般剌蜜帝譯\n\n「阿難！世間一切所修心人，不假禪那，無有智慧。但能執身不行婬慾，若行、若坐想念俱無，愛染不生無留欲界；是人應念身為梵侶，如是一類名梵眾天。欲習既除，離欲心現，於諸律儀愛樂隨順，是人應時能行梵德，如是一類名梵輔天。身心妙圓，威儀不缺，清淨禁戒加以明悟，是人應時能統梵眾為大梵王，如是一類名大梵天。阿難！此三勝流，一切苦惱所不能逼。雖非正修真三摩地，清淨心中諸漏不動，名為初禪。\n\n「阿難！其次梵天，統攝梵人圓滿梵行，澄心不動寂湛生光，如是一類名少光天。光光相然，照耀無盡，映十方界遍成瑠璃，如是一類名無量光天。吸持圓光，成就教體，發化清淨，應用無盡，如是一類名光音天。阿難！此三勝流，一切憂懸所不能逼。雖非正修真三摩地，清淨心中麁漏已伏，名為二禪。\n\n「阿難！如是天人，圓光成音，披音露妙，發成精行，通寂滅樂，如是一類名少淨天。淨空現前，引發無際，身心輕安，成寂滅樂，如是一類名無量淨天。世界身心一切圓淨，淨德成就，勝託現前，歸寂滅樂，如是一類名遍淨天。阿難！此三勝流，具大隨順，身心安隱得無量樂。雖非正得真三摩地，安隱心中歡喜畢具，名為三禪。\n\n「阿難！復次，天人不逼身心，苦因已盡；樂非常住，久必壞生，苦樂二心俱時頓捨。麁重相滅，淨福性生，如是一類名福生天。捨心圓融，勝解清淨，福無遮中得妙隨順，窮未來際，如是一類名福愛天。阿難！從是天中有二歧路：若於先心，無量淨光福德圓明修證而住，如是一類名廣果天。若於先心，雙厭苦樂，精研捨心相續不斷，圓窮捨道身心俱滅，心慮灰凝經五百劫；是人既以生滅為因，不能發明不生滅性，初半劫滅，後半劫生，如是一類名無想天。阿難！此四勝流，一切世間諸苦樂境所不能動。雖非無為真不動地，有所得心功用純熟，名為四禪。\n\n「阿難！此中復有五不還天。於下界中九品習氣，俱時滅盡，苦樂雙亡；下無卜居，故於捨心眾同分中，安立居處。阿難！苦樂兩滅，鬪心不交，如是一類名無煩天。機括獨行，研交無地，如是一類名無熱天。十方世界妙見圓澄，更無塵象一切沈垢，如是一類名善見天。精見現前，陶鑄無礙，如是一類名善現天。究竟群幾，窮色性性入無邊際，如是一類名色究竟天。\n\n「阿難！此不還天，彼諸四禪四位天王獨有欽聞，不能知見。如今世間曠野深山聖道場地，皆阿羅漢所住持故，世間麁人所不能見。阿難！是十八天獨行無交，未盡形累。自此已還名為色界。\n\n「復次，阿難！從是有頂色邊際中，其間復有二種歧路：若於捨心發明智慧，慧光圓通便出塵界，成阿羅漢，入菩薩乘，如是一類名為迴心大阿羅漢。若在捨心捨厭成就，覺身為礙，銷礙入空，如是一類名為空處。諸礙既銷，無礙無滅，其中唯留阿賴耶識，全於末那半分微細，如是一類名為識處。空色既亡，識心都滅，十方寂然逈無攸往，如是一類名無所有處。識性不動，以滅窮研，於無盡中發宣盡性，如存不存，若盡非盡，如是一類名為非想非非想處。此等窮空，不盡空理。從不還天聖道窮者，如是一類名不迴心鈍阿羅漢。若從無想諸外道天窮空不歸，迷漏無聞，便入輪轉。\n\n「阿難！是諸天上各各天人，則是凡夫業果酬答，答盡入輪。彼之天王，即是菩薩遊三摩提，漸次增進，迴向聖倫所修行路。阿難！是四空天身心滅盡，定性現前，無業果色，從此逮終，名無色界。此皆不了妙覺明心，積妄發生，妄有三界，中間妄隨七趣沈溺。補特伽羅，各從其類。\n\n「復次，阿難！是三界中，復有四種阿修羅類：若於鬼道，以護法力成通入空，此阿修羅從卵而生，鬼趣所攝。若於天中降德貶墜，其所卜居隣於日月，此阿修羅從胎而出，人趣所攝。有修羅王執持世界，力洞無畏，能與梵王及天帝釋、四天爭權，此阿修羅因變化有，天趣所攝。阿難！別有一分下劣修羅，生大海心，沈水穴口，旦遊虛空，暮歸水宿，此阿修羅因濕氣有，畜生趣攝。\n\n「阿難！如是地獄、餓鬼、畜生、人及神仙、天洎修羅，精研七趣，皆是昏沈諸有為想。妄想受生，妄想隨業，於妙圓明無作本心，皆如空花，元無所有。但一虛妄，更無根緒。阿難！此等眾生不識本心，受此輪迴，經無量劫不得真淨。皆由隨順殺、盜、婬故；反此三種，又則出生無殺、盜、婬。有名鬼倫，無名天趣，有無相傾，起輪迴性。若得妙發三摩提者，則妙常寂。有、無二無，無二亦滅，尚無不殺、不偷、不婬，云何更隨殺、盜、婬事？阿難！不斷三業，各各有私，因各各私，眾私同分非無定處。自妄發生，生妄無因，無可尋究。汝勗修行，欲得菩提，要除三惑。不盡三惑，縱得神通，皆是世間有為功用，習氣不滅，落於魔道。雖欲除妄，倍加虛偽，如來說為可哀憐者。汝妄自造，非菩提咎。作是說者，名為正說；若他說者，即魔王說。」\n\n即時如來將罷法座，於師子床攬七寶机，迴紫金山，再來凭倚，普告大眾及阿難言：「汝等有學緣覺、聲聞，今日迴心趣大菩提無上妙覺，吾今已說真修行法。汝猶未識修奢摩他、毘婆舍那微細魔事；魔境現前，汝不能識，洗心非正，落於邪見。或汝陰魔，或復天魔，或著鬼神，或遭魑魅；心中不明，認賊為子。又復於中得少為足，如第四禪無聞比丘妄言證聖，天報已畢衰相現前，謗阿羅漢身遭後有，墮阿鼻獄。汝應諦聽！吾今為汝子細分別。」阿難起立，并其會中同有學者，歡喜頂禮，伏聽慈誨。\n\n佛告阿難及諸大眾：「汝等當知有漏世界十二類生，本覺妙明覺圓心體，與十方佛無二無別。由汝妄想迷理為咎，癡愛發生，生發遍迷，故有空性；化迷不息，有世界生。則此十方微塵國土，非無漏者，皆是迷頑妄想安立。當知虛空生汝心內，猶如片雲點太清裏。況諸世界在虛空耶？汝等一人發真歸元，此十方空皆悉銷殞；云何空中所有國土而不振裂？汝輩修禪飾三摩地，十方菩薩及諸無漏大阿羅漢心精通㳷，當處湛然。一切魔王及與鬼神、諸凡夫天，見其宮殿無故崩裂，大地振坼；水陸飛騰，無不驚慴。凡夫昏暗，不覺遷訛。彼等咸得五種神通，唯除漏盡，戀此塵勞，如何令汝摧裂其處？是故神鬼及諸天魔、魍魎、妖精，於三昧時僉來惱汝。\n\n「然彼諸魔雖有大怒，彼塵勞內，汝妙覺中，如風吹光，如刀斷水，了不相觸。汝如沸湯，彼如堅氷，煖氣漸隣，不日銷殞。徒恃神力，但為其客；成就破亂，由汝心中五陰主人。主人若迷，客得其便。當處禪那覺悟無惑，則彼魔事無奈汝何。陰銷入明，則彼群邪咸受幽氣。明能破暗，近自銷殞，如何敢留擾亂禪定？若不明悟被陰所迷，則汝阿難必為魔子，成就魔人。如摩登伽，殊為眇劣，彼雖呪汝破佛律儀，八萬行中秖毀一戒，心清淨故尚未淪溺。此乃隳汝寶覺全身，如宰臣家忽逢籍沒，宛轉零落，無可哀救。\n\n「阿難當知，汝坐道場銷落諸念，其念若盡，則諸離念一切精明，動靜不移，憶忘如一。當住此處入三摩提，如明目人處大幽暗，精性妙淨心未發光；此則名為色陰區宇。若目明朗，十方洞開無復幽黯，名色陰盡，是人則能超越劫濁。觀其所由，堅固妄想以為其本。\n\n「阿難！當在此中精研妙明，四大不織，少選之間身能出礙。此名精明流溢前境，斯但功用暫得如是，非為聖證。不作聖心，名善境界；若作聖解，即受群邪。\n\n「阿難！復以此心精研妙明，其身內徹，是人忽然於其身內拾出蟯蛔，身相宛然亦無傷毀。此名精明流溢形體，斯但精行暫得如是，非為聖證。不作聖心，名善境界；若作聖解，即受群邪。\n\n「又以此心內外精研，其時魂魄、意志、精神，除執受身，餘皆涉入，互為賓主；忽於空中聞說法聲，或聞十方同敷密義。此名精魄遞相離合成就善種，暫得如是，非為聖證。不作聖心，名善境界；若作聖解，即受群邪。\n\n「又以此心澄露皎徹，內光發明，十方遍作閻浮檀色，一切種類化為如來。于時忽見毘盧遮那踞天光臺，千佛圍繞，百億國土及與蓮華俱時出現。此名心魂靈悟所染，心光研明照諸世界，暫得如是，非為聖證。不作聖心，名善境界；若作聖解，即受群邪。\n\n「又以此心精研妙明，觀察不停，抑按降伏制止超越，於時忽然十方虛空成七寶色、或百寶色，同時遍滿不相留礙，青、黃、赤、白各各純現。此名抑按功力踰分，暫得如是，非為聖證。不作聖心，名善境界；若作聖解，即受群邪。\n\n「又以此心研究澄徹，精光不亂，忽於夜合在暗室內，見種種物不殊白晝，而暗室物亦不除滅。此名心細密澄其見，所視洞幽，暫得如是，非為聖證。不作聖心，名善境界；若作聖解，即受群邪。\n\n「又以此心圓入虛融，四𨈛忽然同於草木，火燒、刀斫曾無所覺。又則火光不能燒爇，縱割其肉猶如削木。此名塵併排四大性一向入純，暫得如是，非為聖證。不作聖心，名善境界；若作聖解，即受群邪。\n\n「又以此心成就清淨，淨心功極，忽見大地十方山河皆成佛國，具足七寶光明遍滿。又見恒沙諸佛如來，遍滿空界，樓殿華麗。下見地獄、上觀天宮，得無障礙。此名欣厭凝想日深，想久化成，非為聖證。不作聖心，名善境界；若作聖解，即受群邪。\n\n「又以此心研究深遠，忽於中夜遙見遠方市井街巷，親族眷屬，或聞其語。此名迫心逼極飛出，故多隔見，非為聖證。不作聖心，名善境界；若作聖解，即受群邪。\n\n「又以此心研究精極，見善知識形體變移，少選無端種種遷改。此名邪心含受魑魅，或遭天魔入其心腹，無端說法，通達妙義，非為聖證。不作聖心，魔事銷歇；若作聖解，即受群邪。\n\n「阿難！如是十種禪那現境，皆是色陰用心交互，故現斯事。眾生頑迷，不自忖量，逢此因緣，迷不自識，謂言登聖。大妄語成，墮無間獄。汝等當依如來滅後，於末法中宣示斯義；無令天魔得其方便，保持覆護，成無上道。\n\n「阿難！彼善男子修三摩提，奢摩他中色陰盡者，見諸佛心，如明鏡中顯現其像。若有所得而未能用，猶如魘人，手足宛然，見聞不惑，心觸客邪而不能動；此則名為受陰區宇。若魘咎歇，其心離身，返觀其面，去住自由，無復留礙，名受陰盡，是人則能超越見濁。觀其所由，虛明妄想以為其本。\n\n「阿難！彼善男子，當在此中得大光耀，其心發明內抑過分，忽於其處發無窮悲。如是乃至觀見蚊虻猶如赤子，心生憐愍，不覺流淚。此名功用抑摧過越，悟則無咎，非為聖證；覺了不迷，久自銷歇。若作聖解，則有悲魔入其心府，見人則悲，啼泣無限，失於正受，當從淪墜。\n\n「阿難！又彼定中諸善男子，見色陰銷、受陰明白，勝相現前，感激過分，忽於其中生無限勇。其心猛利，志齊諸佛，謂三僧祇一念能越。此名功用凌率過越，悟則無咎，非為聖證；覺了不迷，久自銷歇。若作聖解，則有狂魔入其心腑，見人則誇，我慢無比。其心乃至上不見佛，下不見人，失於正受，當從淪墜。\n\n「又彼定中諸善男子，見色陰銷、受陰明白，前無新證，歸失故居。智力衰微，入中墮地，逈無所見。心中忽然生大枯渴，於一切時沈憶不散，將此以為勤精進相。此名修心無慧自失，悟則無咎，非為聖證。若作聖解，則有憶魔入其心腑，旦夕撮心懸在一處，失於正受，當從淪墜。\n\n「又彼定中諸善男子，見色陰銷、受陰明白，慧力過定，失於猛利，以諸勝性懷於心中，自心已疑是盧舍那，得少為足。此名用心亡失恒審溺於知見，悟則無咎，非為聖證。若作聖解，則有下劣易知足魔入其心腑，見人自言：『我得無上第一義諦。』失於正受，當從淪墜。\n\n「又彼定中諸善男子，見色陰銷、受陰明白，新證未獲，故心已亡，歷覽二際自生艱險，於心忽然生無盡憂，如坐鐵床，如飲毒藥，心不欲活，常求於人令害其命，早取解脫。此名修行失於方便，悟則無咎，非為聖證。若作聖解，則有一分常憂愁魔入其心腑，手執刀劍自割其肉，欣其捨壽。或常憂愁，走入山林，不耐見人。失於正受，當從淪墜。\n\n「又彼定中諸善男子，見色陰銷、受陰明白，處清淨中心安隱後，忽然自有無限喜生，心中歡悅不能自止。此名輕安無慧自禁，悟則無咎，非為聖證。若作聖解，則有一分好喜樂魔入其心腑，見人則笑。於衢路傍自歌自舞，自謂已得無礙解脫。失於正受，當從淪墜。\n\n「又彼定中諸善男子，見色陰銷，受陰明白，自謂已足，忽有無端大我慢起。如是乃至慢與過慢，及慢過慢，或增上慢，或卑劣慢，一時俱發。心中尚輕十方如來，何況下位聲聞、緣覺。此名見勝無慧自救，悟則無咎，非為聖證。若作聖解，則有一分大我慢魔入其心腑，不禮塔廟，摧毀經像。謂檀越言：『此是金、銅、或是土、木，經是樹葉、或是疊花。肉身真常，不自恭敬；却崇土木，實為顛倒。』其深信者，從其毀碎埋棄地中，疑誤眾生，入無間獄。失於正受，當從淪墜。\n\n「又彼定中諸善男子，見色陰銷、受陰明白，於精明中圓悟精理，得大隨順，其心忽生無量輕安，己言成聖得大自在。此名因慧獲諸輕清，悟則無咎，非為聖證。若作聖解，則有一分好輕清魔入其心腑，自謂滿足，更不求進。此等多作無聞比丘，疑誤眾生，墮阿鼻獄。失於正受，當從淪墜。\n\n「又彼定中諸善男子，見色陰銷、受陰明白，於明悟中得虛明性，其中忽然歸向永滅，撥無因果，一向入空。空心現前，乃至心生長斷滅解。悟則無咎，非為聖證。若作聖解，則有空魔入其心腑，乃謗持戒名為小乘，菩薩悟空有何持犯！其人常於信心檀越，飲酒、噉肉，廣行婬穢。因魔力故，攝其前人不生疑謗。鬼心久入，或食屎尿與酒肉等，一種俱空。破佛律儀，誤入人罪。失於正受，當從淪墜。\n\n「又彼定中諸善男子，見色陰銷、受陰明白，味其虛明深入心骨，其心忽有無限愛生，愛極發狂，便為貪欲。此名定境安順入心，無慧自持，誤入諸欲；悟則無咎，非為聖證。若作聖解，則有欲魔入其心腑，一向說欲為菩提道，化諸白衣平等行欲，其行婬者名持法子。神鬼力故，於末世中攝其凡愚，其數至百，如是乃至一百、二百或五六百，多滿千萬。魔心生厭，離其身體，威德既無，陷於王難；疑誤眾生，入無間獄。失於正受，當從淪墜。\n\n「阿難！如是十種禪那現境，皆是受陰用心交互，故現斯事。眾生頑迷，不自忖量，逢此因緣，迷不自識，謂言登聖；大妄語成，墮無間獄。汝等亦當將如來語，於我滅後傳示末法，遍令眾生開悟斯義。無令天魔得其方便，保持覆護，成無上道。\n\n「阿難！彼善男子修三摩提受陰盡者，雖未漏盡，心離其形，如鳥出籠；已能成就從是凡身、上歷菩薩六十聖位，得意生身隨往無礙。譬如有人熟寐寱言，是人雖則無別所知，其言已成音韻倫次，令不寐者咸悟其語。此則名為想陰區宇。若動念盡，浮想銷除，於覺明心如去塵垢；一倫死生首尾圓照，名想陰盡，是人則能超煩惱濁。觀其所由，融通妄想以為其本。\n\n「阿難！彼善男子受陰虛妙，不遭邪慮，圓定發明；三摩地中心愛圓明，銳其精思，貪求善巧。爾時，天魔候得其便，飛精附人，口說經法。其人不覺是其魔著，自言謂得無上涅槃。來彼求巧善男子處，敷座說法。其形斯須或作比丘令彼人見，或為帝釋，或為婦女，或比丘尼；或寢暗室，身有光明。是人愚迷，惑為菩薩。信其教化，搖蕩其心，破佛律儀，潛行貪欲。口中好言災祥變異，或言如來某處出世，或言劫火、或說刀兵，恐怖於人，令其家資無故耗散。此名怪鬼，年老成魔，惱亂是人。厭足心生，去彼人體；弟子與師俱陷王難。汝當先覺，不入輪迴；迷惑不知，墮無間獄。\n\n「阿難！又善男子受陰虛妙，不遭邪慮，圓定發明；三摩地中心愛遊蕩，飛其精思，貪求經歷。爾時，天魔候得其便，飛精附人，口說經法。其人亦不覺知魔著，亦言自得無上涅槃。來彼求遊善男子處，敷座說法。自形無變，其聽法者、忽自見身坐寶蓮華，全體化成紫金光聚。一眾聽人，各各如是，得未曾有。是人愚迷，惑為菩薩，婬逸其心，破佛律儀，潛行貪欲。口中好言諸佛應世，某處某人當是某佛化身來此，某人即是某菩薩等來化人間。其人見故、心生傾渴，邪見密興，種智銷滅。此名魃鬼，年老成魔，惱亂是人。厭足心生，去彼人體；弟子與師俱陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛綿㳷，澄其精思，貪求契合。爾時，天魔候得其便，飛精附人，口說經法。其人實不覺知魔著，亦言自得無上涅槃。來彼求合善男子處，敷座說法。其形及彼聽法之人，外無遷變，令其聽者，未聞法前心自開悟。念念移易，或得宿命、或有他心、或見地獄、或知人間好惡諸事，或口說偈、或自誦經。各各歡喜，得未曾有。是人愚迷，惑為菩薩。綿愛其心，破佛律儀，潛行貪欲。口中好言佛有大小，某佛先佛，某佛後佛，其中亦有真佛、假佛、男佛、女佛，菩薩亦然。其人見故，洗滌本心，易入邪悟。此名魅鬼，年老成魔，惱亂是人。厭足心生，去彼人體；弟子與師，俱陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛根本，窮覽物化性之終始，精爽其心，貪求辯析。爾時，天魔候得其便，飛精附人，口說經法。其人先不覺知魔著，亦言自得無上涅槃。來彼求元善男子處，敷座說法。身有威神摧伏求者，令其座下雖未聞法自然心伏。是諸人等，將佛涅槃、菩提、法身，即是現前我肉身上。父父子子遞代相生，即是法身常住不絕。都指現在即為佛國，無別淨居及金色相。其人信受，忘失先心，身命歸依，得未曾有。是等愚迷，惑為菩薩。推究其心，破佛律儀，潛行貪欲，口中好言眼、耳、鼻、舌皆為淨土，男女二根即是菩提涅槃真處。彼無知者，信是穢言。此名蠱毒魘勝惡鬼，年老成魔，惱亂是人。厭足心生，去彼人體；弟子與師，俱陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛懸應，周流精研，貪求冥感。爾時，天魔候得其便，飛精附人，口說經法。其人元不覺知魔著，亦言自得無上涅槃。來彼求應善男子處，敷座說法。能令聽眾，暫見其身如百千歲，心生愛染，不能捨離。身為奴僕，四事供養不覺疲勞。各各令其座下人心，知是先師本善知識。別生法愛，粘如膠漆，得未曾有。是人愚迷，惑為菩薩。親近其心，破佛律儀，潛行貪欲。口中好言：『我於前世、於某生中先度某人，當時是我妻妾兄弟，今來相度；與汝相隨歸某世界，供養某佛。』或言：『別有大光明天，佛於中住，一切如來所休居地。』彼無知者，信是虛誑，遺失本心。此名厲鬼，年老成魔，惱亂是人。厭足心生，去彼人體；弟子與師，俱陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛深入，克己辛勤，樂處陰寂，貪求靜謐。爾時，天魔候得其便，飛精附人，口說經法。其人本不覺知魔著，亦言自得無上涅槃。來彼求陰善男子處，敷座說法。令其聽人各知本業；或於其處語一人言：『汝今未死已作畜生。』勅使一人於後踏尾，頓令其人起不能得。於是一眾傾心欽伏。有人起心，已知其肇。佛律儀外，重加精苦。誹謗比丘，罵詈徒眾，訐露人事，不避譏嫌。口中好言未然禍福，及至其時，毫髮無失。此大力鬼，年老成魔，惱亂是人。厭足心生，去彼人體；弟子與師多陷王難。汝當先覺，不入輪迴，迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛知見，勤苦研尋，貪求宿命。爾時，天魔候得其便，飛精附人，口說經法。其人殊不覺知魔著，亦言自得無上涅槃。來彼求知善男子處，敷座說法。是人無端於說法處，得大寶珠。其魔或時化為畜生，口銜其珠，及雜珍寶、簡策、符牘、諸奇異物，先授彼人，後著其體。或誘聽人藏於地下，有明月珠照耀其處。是諸聽者得未曾有。多食藥草，不飡嘉膳，或時日飡一麻一麥，其形肥充，魔力持故。誹謗比丘，罵詈徒眾，不避譏嫌。口中好言他方寶藏，十方聖賢潛匿之處。隨其後者，往往見有奇異之人。此名山林、土地、城隍、川嶽鬼神，年老成魔。或有宣婬破佛戒律，與承事者潛行五欲；或有精進純食草木，無定行事，惱亂彼人。厭足心生，去彼人體；弟子與師，多陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛神通種種變化，研究化元，貪取神力。爾時，天魔候得其便，飛精附人，口說經法。其人誠不覺知魔著，亦言自得無上涅槃。來彼求通善男子處，敷座說法。是人或復手執火光，手撮其光，分於所聽四眾頭上。是諸聽人，頂上火光皆長數尺，亦無熱性，曾不焚燒。或水上行如履平地，或於空中安坐不動，或入瓶內，或處囊中，越牖透垣曾無障礙，唯於刀兵不得自在。自言是佛，身著白衣，受比丘禮，誹謗禪律，罵詈徒眾，訐露人事，不避譏嫌。口中常說神通自在，或復令人傍見佛土，鬼力惑人非有真實。讚歎行婬，不毀麁行，將諸猥媟以為傳法。此名天地大力山精、海精、風精、河精、土精、一切草樹積劫精魅，或復龍魅，或壽終仙再活為魅，或仙期終計年應死、其形不化他怪所附，年老成魔，惱亂是人。厭足心生，去彼人體；弟子與師，多陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛入滅，妍究化性，貪求深空。爾時，天魔候得其便，飛精附人，口說經法。其人終不覺知魔著，亦言自得無上涅槃。來彼求空善男子處，敷座說法。於大眾內其形忽空，眾無所見，還從虛空突然而出，存沒自在。或現其身洞如瑠璃，或垂手足作栴檀氣，或大小便如厚石蜜。誹毀戒律，輕賤出家。口中常說無因無果，一死永滅，無復後身及諸凡聖。雖得空寂，潛行貪欲，受其欲者，亦得空心，撥無因果。此名日月薄蝕精氣、金玉芝草、麟鳳龜鶴、經千萬年不死為靈，出生國土，年老成魔；惱亂是人。厭足心生，去彼人體；弟子與師，多陷王難。汝當先覺，不入輪迴；迷惑不知，墮無間獄。\n\n「又善男子受陰虛妙，不遭邪慮，圓定發明；三摩地中心愛長壽，辛苦研幾，貪求永歲，棄分段生，頓希變易細相常住。爾時，天魔候得其便，飛精附人，口說經法。其人竟不覺知魔著，亦言自得無上涅槃。來彼求生善男子處，敷座說法。好言他方往還無滯，或經萬里瞬息再來，皆於彼方取得其物。或於一處在一宅中數步之間，令其從東詣至西壁，是人急行累年不到。因此心信，疑佛現前。口中常說十方眾生皆是吾子，我生諸佛，我出世界，我是元佛，出世自然不因修得。此名住世自在天魔，使其眷屬如遮文茶，及四天王毘舍童子未發心者，利其虛明，食彼精氣。或不因師，其修行人親自觀見，稱執金剛與汝長命。現美女身，盛行貪欲，未逾年歲，肝腦枯竭。口兼獨言，聽若𩲓魅。前人未詳，多陷王難，未及遇刑，先已乾死。惱亂彼人，以至殂殞。汝當先覺，不入輪迴；迷惑不知，墮無間獄。\n\n「阿難當知，是十種魔於末世時在我法中出家修道，或附人體，或自現形，皆言已成正遍知覺；讚歎婬欲，破佛律儀。先惡魔師與魔弟子，婬婬相傳。如是邪精，魅其心腑，近則九生，多踰百世，令真修行總為魔眷。命終之後必為魔民，失正遍知，墮無間獄。汝今未須先取寂滅，縱得無學，留願入彼末法之中，起大慈悲，救度正心深信眾生；令不著魔，得正知見。我今度汝已出生死，汝遵佛語，名報佛恩。\n\n「阿難！如是十種禪那現境，皆是想陰用心交互，故現斯事。眾生頑迷，不自忖量，逢此因緣、迷不自識，謂言登聖，大妄語成，墮無間獄。汝等必須將如來語，於我滅後傳示末法，遍令眾生開悟斯義。無令天魔得其方便，保持覆護，成無上道。\n\n大佛頂萬行首楞嚴經卷第九\n\n\n#----------------------------------------------------------------------\n#【經文資訊】大正新脩大藏經 第 19 冊 No. 945 大佛頂如來密因修證了義諸菩薩萬行首楞嚴經\n#【版本記錄】發行日期：2025-12，最後更新：2025-02-04\n#【編輯說明】本資料庫由 財團法人佛教電子佛典基金會（CBETA）依「大正新脩大藏經」所編輯\n#【原始資料】蕭鎮國大德提供，北美某大德提供，中華佛教百科文獻基金會提供新式標點，CBETA 提供新式標點重校\n#【其他事項】本資料庫可自由免費流通，詳細內容請參閱【財團法人佛教電子佛典基金會資料庫版權宣告】\n#----------------------------------------------------------------------\n\n大佛頂如來密因修證了義諸菩薩萬行首楞嚴經卷第十(一名中印度那蘭陀大道場經，於灌頂部錄出別行)\n\n大唐神龍元年龍集乙巳五月己卯朔二十三日辛丑中天竺沙門般剌蜜帝於廣州制止道場譯出\n\n菩薩戒弟子前正諫大夫同中書門下平章事清河房融筆授\n\n烏長國沙門彌伽釋迦譯語\n\n「阿難！彼善男子修三摩提想陰盡者，是人平常夢想銷滅，寤寐恒一。覺明虛靜猶如晴空，無復麁重前塵影事，觀諸世間大地山河，如鏡鑑明，來無所粘，過無蹤跡。虛受照應，了罔陳習，唯一精真；生滅根元，從此披露。見諸十方十二眾生，畢殫其類。雖未通其各命由緒，見同生基，猶如野馬熠熠清擾，為浮根塵究竟樞穴；此則名為行陰區宇。若此清擾熠熠元性，性入元澄，一澄元習，如波瀾滅化為澄水，名行陰盡，是人則能超眾生濁。觀其所由，幽隱妄想以為其本。\n\n「阿難當知，是得正知奢摩他中諸善男子凝明正心，十類天魔不得其便；方得精研，窮生類本，於本類中生元露者，觀彼幽清圓擾動元，於圓元中起計度者，是人墜入二無因論：一者、是人見本無因。何以故？是人既得生機全破，乘于眼根八百功德，見八萬劫所有眾生，業流灣環、死此生彼，秖見眾生輪迴其處。八萬劫外，冥無所觀，便作是解：『此等世間十方眾生，八萬劫來無因自有。』由此計度，亡正遍知，墮落外道，惑菩提性。二者、是人見末無因。何以故？是人於生既見其根，知人生人，悟鳥生鳥；烏從來黑，鵠從來白，人天本竪，畜生本橫，白非洗成，黑非染造；從八萬劫無復改移。今盡此形，亦復如是。而我本來不見菩提，云何更有成菩提事！當知今日一切物象，皆本無因。由此計度，亡正遍知，墮落外道，惑菩提性。是則名為第一外道，立無因論。\n\n「阿難！是三摩中諸善男子，凝明正心，魔不得便；窮生類本，觀彼幽清常擾動元，於圓常中起計度者，是人墜入四遍常論：一者、是人窮心境性，二處無因；修習能知二萬劫中十方眾生所有生滅，咸皆循環不曾散失，計以為常。二者、是人窮四大元，四性常住；修習能知四萬劫中十方眾生所有生滅，咸皆體恒不曾散失，計以為常。三者、是人窮盡六根末那執受，心意識中本元由處，性常恒故；修習能知八萬劫中一切眾生循環不失，本來常住，窮不失性，計以為常。四者、是人既盡想元，生理更無流止運轉，生滅想心今已永滅，理中自然成不生滅；因心所度，計以為常。由此計常，亡正遍知，墮落外道，惑菩提性。是則名為第二外道，立圓常論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於自他中起計度者，是人墜入四顛倒見，一分無常、一分常論：一者、是人觀妙明心遍十方界，湛然以為究竟神我。從是則計我遍十方，凝明不動；一切眾生，於我心中自生自死。則我心性名之為常，彼生滅者真無常性。二者、是人不觀其心，遍觀十方恒沙國土，見劫壞處名為究竟無常種性；劫不壞處，名究竟常。三者、是人別觀我心，精細微密猶如微塵，流轉十方性無移改。能令此身即生即滅，其不壞性名我性常；一切死生從我流出，名無常性。四者、是人知想陰盡，見行陰流，行陰常流計為常性；色、受、想等今已滅盡，名為無常。由此計度一分無常、一分常故，墮落外道，惑菩提性。是則名為第三外道一分常論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於分位中生計度者，是人墜入四有邊論：一者、是人心計生元，流用不息，計過未者名為有邊；計相續心名為無邊。二者、是人觀八萬劫則見眾生，八萬劫前寂無聞見。無聞見處名為無邊；有眾生處名為有邊。三者、是人計我遍知，得無邊性。彼一切人現我知中，我曾不知彼之知性；名彼不得無邊之心，但有邊性。四者、是人窮行陰空，以其所見心路籌度，一切眾生一身之中，計其咸皆半生半滅。明其世界一切所有，一半有邊，一半無邊。由此計度有邊無邊，墮落外道，惑菩提性。是則名為第四外道立有邊論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於知見中生計度者，是人墜入四種顛倒不死矯亂遍計虛論：一者、是人觀變化元，見遷流處名之為變；見相續處名之為恒；見所見處名之為生；不見見處名之為滅。相續之因，性不斷處名之為增；正相續中，中所離處名之為減；各各生處名之為有；互互亡處名之為無。以理都觀，用心別見。有求法人來問其義，答言：『我今亦生亦滅，亦有亦無，亦增亦減。』於一切時皆亂其語，令彼前人遺失章句。二者、是人諦觀其心，互互無處，因無得證。有人來問，唯答一字，但言其無。除無之餘，無所言說。三者、是人諦觀其心，各各有處，因有得證。有人來問，唯答一字，但言其是。除是之餘，無所言說。四者、是人有無俱見，其境枝故其心亦亂。有人來問，答言：『亦有即是亦無，亦無之中不是亦有。』一切矯亂，無容窮詰。由此計度矯亂虛無，墮落外道，惑菩提性。是則名為第五外道四顛倒性不死矯亂遍計虛論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於無盡流生計度者，是人墜入死後有相發心顛倒：或自固身，云色是我；或見我圓含遍國土，云我有色；或彼前緣隨我迴復，云色屬我；或復我依行中相續，云我在色。皆計度言死後有相，如是循環有十六相。從此惑計畢竟煩惱，畢竟菩提，兩性並驅，各不相觸。由此計度死後有故，墮落外道，惑菩提性。是則名為第六外道，立五陰中死後有相心顛倒論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於先除滅色、受、想中生計度者，是人墜入死後無相發心顛倒：見其色滅形無所因，觀其想滅心無所繫，知其受滅無復連綴，陰性銷散。縱有生理而無受、想，與草木同。此質現前猶不可得，死後云何更有諸相？因之勘校死後相無。如是循環有八無相。從此或計涅槃因果一切皆空，徒有名字，究竟斷滅。由此計度死後無故，墮落外道，惑菩提性。是則名為第七外道立五陰中死後無相心顛倒論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於行存中，兼受想滅，雙計有無，自體相破；是人墜入死後俱非起顛倒論：色、受、想中見有非有；行遷流內觀無不無。如是循環，窮盡陰、界八俱非相；隨得一緣，皆言死後有相無相。又計諸行性遷訛故，心發通悟，有無俱非，虛實失措。由此計度死後俱非，後際昏瞢無可道故，墮落外道，惑菩提性。是則名為第八外道立五陰中死後俱非心顛倒論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於後後無生計度者，是人墜入七斷滅論：或計身滅，或欲盡滅，或苦盡滅，或極樂滅，或極捨滅。如是循環窮盡七際，現前銷滅，滅已無復。由此計度死後斷滅，墮落外道，惑菩提性。是則名為第九外道立五陰中死後斷滅心顛倒論。\n\n「又三摩中諸善男子，堅凝正心，魔不得便；窮生類本，觀彼幽清常擾動元，於後後有生計度者，是人墜入五涅槃論：或以欲界為正轉依，觀見圓明生愛慕故；或以初禪，性無憂故；或以二禪，心無苦故；或以三禪，極悅隨故；或以四禪，苦樂二亡不受輪迴生滅性故。迷有漏天，作無為解，五處安隱為勝淨依。如是循環，五處究竟，由此計度五現涅槃，墮落外道，惑菩提性。是則名為第十外道立五陰中五現涅槃心顛倒論。\n\n「阿難！如是十種禪那狂解，皆是行陰用心交互，故現斯悟。眾生頑迷，不自忖量，逢此現前，以迷為解，自言登聖，大妄語成，墮無間獄。汝等必須將如來語，於我滅後傳示末法，遍令眾生覺了斯義。無令心魔自起深㜸，保持覆護，消息邪見，教其身心，開覺真義，於無上道不遭枝岐。勿令心祈得少為足，作大覺王清淨標指。\n\n「阿難！彼善男子修三摩提，行陰盡者，諸世間性幽清擾動同分生機倏然墮裂，沈細綱紐補特伽羅酬業深脈感應懸絕。於涅槃天將大明悟，如鷄後鳴；瞻顧東方已有精色。六根虛靜，無復馳逸，內外湛明，入無所入，深達十方十二種類受命元由。觀由執元，諸類不召，於十方界已獲其同，精色不沈發現幽祕；此則名為識陰區宇。若於群召已獲同中，銷磨六門合開成就，見聞通隣，互用清淨；十方世界及與身心如吠瑠璃，內外明徹，名識陰盡，是人則能超越命濁。觀其所由，罔象虛無顛倒妄想以為其本。\n\n「阿難當知，是善男子窮諸行空，於識還元，已滅生滅而於寂滅精妙未圓，能令己身根隔合開，亦與十方諸類通覺，覺知通㳷能入圓元。若於所歸立真常因生勝解者，是人則墮因所因執，娑毘迦羅所歸冥諦，成其伴侶。迷佛菩提，亡失知見，是名第一立所得心，成所歸果；違遠圓通，背涅槃城，生外道種。\n\n「阿難！又善男子窮諸行空，已滅生滅而於寂滅精妙未圓。若於所歸覽為自體，盡虛空界十二類內所有眾生，皆我身中一類流出生勝解者，是人則墮能非能執，摩醯首羅現無邊身，成其伴侶。迷佛菩提，亡失知見。是名第二立能為心，成能事果；違遠圓通，背涅槃城，生大慢天我遍圓種。\n\n「又善男子窮諸行空，已滅生滅而於寂滅精妙未圓。若於所歸有所歸依，自疑身心從彼流出，十方虛空咸其生起。即於都起所宣流地，作真常身無生滅解，在生滅中早計常住。既惑不生，亦迷生滅，安住沈迷生勝解者，是人則墮常非常執，計自在天成其伴侶。迷佛菩提，亡失知見。是名第三立因依心，成妄計果；違遠圓通，背涅槃城，生倒圓種。\n\n「又善男子窮諸行空，已滅生滅而於寂滅精妙未圓。若於所知知遍圓故，因知立解，十方草木皆稱有情，與人無異；草木為人，人死還成十方草樹。無擇遍知生勝解者，是人則墮知無知執，婆吒霰尼執一切覺，成其伴侶。迷佛菩提，亡失知見，是名第四計圓知心，成虛謬果；違遠圓通，背涅槃城，生倒知種。\n\n「又善男子窮諸行空，已滅生滅而於寂滅精妙未圓。若於圓融根互用中，已得隨順，便於圓化一切發生，求火光明，樂水清淨，愛風周流，觀塵成就，各各崇事。以此群塵發作本因，立常住解，是人則墮生無生執，諸迦葉波并婆羅門，勤心役身事火崇水，求出生死，成其伴侶。迷佛菩提，亡失知見，是名第五計著崇事迷心從物、立妄求因，求妄冀果；違遠圓通，背涅槃城，生顛化種。\n\n「又善男子窮諸行空，已滅生滅而於寂滅精妙未圓。若於圓明計明中虛，非滅群化，以永滅依為所歸依生勝解者，是人則墮歸無歸執，無想天中諸舜若多成其伴侶。迷佛菩提，亡失知見，是名第六圓虛無心，成空亡果；違遠圓通，背涅槃城，生斷滅種。\n\n「又善男子窮諸行空，已滅生滅而於寂滅精妙未圓。若於圓常固身常住，同于精圓長不傾逝生勝解者，是人則墮貪非貪執，諸阿斯陀求長命者成其伴侶。迷佛菩提，亡失知見，是名第七執著命元立固妄因，趣長勞果；違遠圓通，背涅槃城，生妄延種。\n\n「又善男子窮諸行空，已滅生滅而於寂滅精妙未圓。觀命互通，却留塵勞恐其銷盡，便於此際坐蓮華宮，廣化七珍多增寶媛縱恣其心生勝解者，是人則墮真無真執，吒枳迦羅成其伴侶。迷佛菩提，亡失知見，是名第八發邪思因，立熾塵果；違遠圓通，背涅槃城，生天魔種。\n\n「又善男子窮諸行空，已滅生滅而於寂滅精妙未圓。於命明中分別精麁，疏決真偽，因果相酬、唯求感應，背清淨道，所謂見苦、斷集、證滅、修道。居滅已休更不前進生勝解者，是人則墮定性聲聞，諸無聞僧增上慢者成其伴侶。迷佛菩提，亡失知見，是名第九圓精應心，成趣寂果；違遠圓通，背涅槃城，生纏空種。\n\n「又善男子窮諸行空，已滅生滅而於寂滅精妙未圓。若於圓融清淨覺明發研深妙，即立涅槃而不前進生勝解者，是人則墮定性辟支，諸緣獨倫不迴心者成其伴侶。迷佛菩提，亡失知見，是名第十圓覺㳷心，成湛明果；違遠圓通，背涅槃城，生覺圓明不化圓種。\n\n「阿難！如是十種禪那，中途成狂，因依迷惑，於未足中生滿足證，皆是識陰用心交互，故生斯位。眾生頑迷，不自忖量，逢此現前，各以所愛先習迷心而自休息；將為畢竟所歸寧地，自言滿足無上菩提。大妄語成，外道邪魔所感業終，墮無間獄。聲聞、緣覺，不成增進。汝等存心秉如來道，將此法門，於我滅後傳示末世，普令眾生覺了斯義。無令見魔自作沈𦾨，保綏哀救，消息邪緣，令其身心入佛知見，從始成就不遭歧路。\n\n「如是法門，先過去世恒沙劫中微塵如來乘此心開，得無上道。識陰若盡，則汝現前諸根互用。從互用中，能入菩薩金剛乾慧。圓明精心於中發化，如淨瑠璃內含寶月。如是乃超十信、十住、十行、十迴向、四加行心、菩薩所行金剛十地、等覺圓明，入於如來妙莊嚴海；圓滿菩提，歸無所得！\n\n「此是過去先佛世尊奢摩他中、毘婆舍那覺明分析微細魔事。魔境現前，汝能諳識，心垢洗除，不落邪見。陰魔銷滅，天魔摧碎，大力鬼神褫魄逃逝，魑魅、魍魎、無復出生。直至菩提，無諸少乏。下劣增進，於大涅槃，心不迷悶。若諸末世愚鈍眾生，未識禪那，不知說法，樂修三昧；汝恐同邪，一心勸令持我佛頂陀羅尼呪。若未能誦，寫於禪堂、或帶身上，一切諸魔所不能動。汝當恭欽十方如來究竟修進最後垂範！」\n\n阿難即從坐起，聞佛示誨，頂禮欽奉，憶持無失。於大眾中重復白佛：「如佛所言『五陰相中，五種虛妄為本想心』，我等平常未蒙如來微細開示。又此五陰為併銷除？為次第盡？如是五重詣何為界？唯願如來發宣大慈，為此大眾清明心目，以為末世一切眾生作將來眼！」\n\n佛告阿難：「精真妙明本覺圓淨，非留死生及諸塵垢；乃至虛空皆因妄想之所生起，斯元本覺妙明真精，妄以發生諸器世間。如演若多迷頭認影。妄元無因，於妄想中立因緣性；迷因緣者，稱為自然。彼虛空性猶實幻生，因緣、自然，皆是眾生妄心計度。阿難！知妄所起，說妄因緣，若妄元無，說妄因緣元無所有，何況不知推自然者！是故如來與汝發明，五陰本因同是妄想。\n\n「汝體先因父母想生，汝心非想，則不能來想中傳命。如我先言『心想醋味，口中涎生；心想登高，足心酸起』，懸崖不有，醋物未來，汝體必非虛妄通倫，口水如何因談醋出？是故當知汝現色身，名為堅固第一妄想。即此所說臨高想心，能令汝形真受酸澁。由因受生，能動色體。汝今現前順益、違損、二現驅馳，名為虛明第二妄想。由汝念慮使汝色身，身非念倫，汝身何因隨念所使種種取像？心生形取，與念相應，寤即想心，寐為諸夢。則汝想念搖動妄情，名為融通第三妄想。化理不住，運運密移，甲長髮生，氣銷容皺，日夜相代曾無覺悟。阿難！此若非汝，云何體遷？如必是真，汝何無覺？則汝諸行念念不停，名為幽隱第四妄想。又汝精明湛不搖處名恒常者，於身不出見、聞、覺、知。若實精真，不容習妄，何因汝等曾於昔年覩一奇物，經歷年歲憶忘俱無；於後忽然覆覩前異，記憶宛然曾不遺失！則此精了湛不搖中，念念受熏，有何籌算？阿難當知，此湛非真，如急流水，望如恬靜，流急不見，非是無流。若非想元，寧受想習？非汝六根互用合開，此之妄想無時得滅。故汝現在見、聞、覺、知中串習幾，則湛了內罔象虛無，第五顛倒細微精想。\n\n「阿難！是五受陰，五妄想成。汝今欲知因界淺深，唯色與空，是色邊際；唯觸及離，是受邊際；唯記與忘，是想邊際；唯滅與生，是行邊際；湛入合湛，歸識邊際。此五陰元重疊生起，生因識有，滅從色除。理則頓悟，乘悟併銷；事非頓除，因次第盡。我已示汝劫波巾結，何所不明再此詢問？汝應將此妄想根元心得開通，傳示將來末法之中諸修行者，令識虛妄深厭自生，知有涅槃不戀三界。\n\n「阿難！若復有人遍滿十方所有虛空盈滿七寶，持以奉上微塵諸佛，承事供養，心無虛度。於意云何？是人以此施佛因緣得福多不？」\n\n阿難答言：「虛空無盡，珍寶無邊，昔有眾生施佛七錢，捨身猶獲轉輪王位，況復現前虛空既窮，佛土充遍皆施珍寶？窮劫思議尚不能及，是福云何更有邊際！」\n\n佛告阿難：「諸佛如來語無虛妄，若復有人，身具四重、十波羅夷，瞬息即經此方他方阿鼻地獄，乃至窮盡十方無間靡不經歷。能以一念將此法門於末劫中開示未學，是人罪障應念銷滅。變其所受地獄苦因，成安樂國，得福超越前之施人，百倍、千倍、千萬億倍，如是乃至算數譬喻所不能及。阿難！若有眾生能誦此經，能持此呪，如我廣說窮劫不盡。依我教言，如教行道，直成菩提，無復魔業。」\n\n佛說此經已，比丘、比丘尼、優婆塞、優婆夷，一切世間、天、人、阿修羅，及諸他方菩薩、二乘、聖仙童子，并初發心大力鬼神，皆大歡喜，作禮而去。\n\n大佛頂萬行首楞嚴經卷第十\n\n\n", "大方广圆觉修多罗了义经.txt": "﻿大方廣圓覺修多羅了義經\n\n唐佛陀多羅譯\n\n如是我聞，一時婆伽婆，入於神通大光明藏，三昧正受，一切如來光嚴住持，是諸眾生，清淨覺地，身心寂滅平等本際，圓滿十方，不二隨順，於不二境，現諸淨土，與大菩薩摩訶薩十萬人俱，其名曰，文殊師利菩薩，普賢菩薩，普眼菩薩，金剛藏菩薩，彌勒菩薩，清淨慧菩薩，威德自在菩薩，辯音菩薩，淨諸業障菩薩，普覺菩薩，圓覺菩薩，賢善首菩薩等而為上首與諸眷屬，皆入三昧，同住如來平等法會。\n\n於是文殊師利菩薩在大眾中，即從座起，頂禮佛足，右繞三匝，長跪叉手而白佛言：大悲世尊，願為此會諸來法眾，說於如來本起清淨，因地法行，及說菩薩於大乘中發清淨心，遠離諸病，能使未來末世眾生求大乘者，不墮邪見。作是語已，五體投他，如是三請，終而復始。\n\n爾時世尊告文殊師利菩薩言：善哉善哉，善男子，汝等乃能為諸菩薩，諮詢如來因地法行，及為末世一切眾生求大乘者，得正住持，不墮邪見，汝今諦聽，當為汝說。時文殊師利菩薩奉教歡喜，及諸大眾默然而聽。\n\n善男子，無上法王，有大陀羅尼門，名為圓覺，流出一切清淨真如，菩提涅槃及波羅密，教授菩薩，一切如來本起因地，皆依圓照清淨覺相，永斷無明，方成佛道，云何無明。\n\n善男子，一切眾生從無始來，種種顛倒，猶如迷人，四方易處，妄認四大為自身相，六塵緣影為自心相，譬彼病目，見空中華及第二月。\n\n善男子，空實無華，病者妄執，由妄執故，非唯惑此虛空自性，亦復迷彼實華生處，由此妄有輪轉生死，故名無明。善男子，此無明者，非實有體，如夢中人，夢時非無，及至於醒，了無所得。如眾空華，滅於虛空，不可說言有定滅處，何以故，無生處故。一切眾生於無生中，妄見生滅，是故說名輪轉生死。\n\n善男子，如來因地修圓覺者，知是空華，即無輪轉，亦無身心受彼生死，非作故無，本性無故，彼知覺者，猶如虛空，知虛空者，即空華相，亦不可說無知覺性，有無俱遣，是則名為淨覺隨順，何以故，虛空性故，常不動故，如來藏中無起滅故，無知見故，如法界性，究竟圓滿遍十方故，是則名為因地法行。菩薩因此於大乘中，發清淨心，末世眾生，依此修行，不墮邪見，爾時世尊欲重宣此義，而說偈言：\n\n文殊汝當知，一切諸如來。\n\n從於本因地，皆以智慧覺。\n\n了達於無明，知彼如空華，\n\n即能免流轉，又如夢中人，\n\n醒時不可得，覺者如虛空。\n\n平等不動轉，覺遍十方界。\n\n即得成佛道，眾幻滅無處。\n\n成道亦無得，本性圓滿故。\n\n菩薩於此中，能發菩提心。\n\n末世諸眾生，修此免邪見。\n\n於是普賢菩薩在大眾中，即從座起，頂禮佛足，右繞三匝，長跪叉手而白佛言：大悲世尊，願為此會諸菩薩眾，及為末世一切眾生，修大乘者，聞此圓覺清淨境界，云何修行。\n\n世尊，若彼眾生知如幻者，身心亦幻，云何以幻還修於幻，若諸幻性一切盡滅，則無有心，誰為修行，云何復說修行如幻。若諸眾生，本不修行，於生死中常居幻化，曾不了知如幻境界，令妄想心云何解脫，願為末世一切眾生，作何方便漸次修習，令諸眾生永離諸幻。作是語已，五體投地，如是三請，終而復始。\n\n爾時世尊告普賢菩薩言：善哉善哉，善男子，汝等乃能為諸菩薩及末世眾生，修習菩薩如幻三昧，方便漸次，令諸眾生得離諸幻，汝今諦聽，當為汝說。\n\n時普賢菩薩奉教歡喜，及諸大眾默然而聽。\n\n善男子，一切眾生，種種幻化，皆生如來圓覺妙心，猶如空華，從空而有，幻華雖滅，空性不壞，眾生幻心，還依幻滅，諸幻盡滅，覺心不動，依幻說覺，亦名為幻，若說有覺，猶未離幻，說無覺者，亦復如是，是故幻滅，名為不動。\n\n善男子，一切菩薩，及末世眾生，應當遠離一切幻化虛妄境界，由堅執持遠離心故，心如幻者，亦復遠離，遠離為幻，亦復遠離，離遠為幻，亦復遠離，得無所離，即除諸幻，譬如鑽火，兩木相因，火出木盡，灰飛煙滅，以幻修幻，亦復如是，諸幻雖盡，不入斷滅。\n\n善男子，知幻即離不作方便，離幻即覺，亦無漸次，一切菩薩及末世眾生，依此修行，如是乃能永離諸幻，爾時世尊欲重宣此義，而說偈言：\n\n普賢汝當知，一切諸眾生。\n\n無始幻無明，皆從諸如來。\n\n圓覺心建立，猶如虛空華。\n\n依空而有相，空華若復滅。\n\n虛空本不動，幻從諸覺生。\n\n幻滅覺圓滿，覺心不動故。\n\n若彼諸菩薩，及末世眾生。\n\n常應遠離幻，諸幻悉皆離。\n\n如木中生火，木盡火還滅。\n\n覺則無漸次，方便亦如是。\n\n於是普眼菩薩在大眾中，即從座起，頂禮佛足，右繞三匝，長跪叉手而白佛言：大悲世尊，願為此會諸菩薩眾，及為末世一切眾生，演說菩薩修行漸次，云何思惟，云何住持，眾生未悟，作何方便普令開悟，世尊若彼眾生無正方便，及正思惟，聞佛如來說此三昧，心生迷悶，即於圓覺不能悟入，願與慈悲，為我等輩及末世眾生，假說方便。作是語已，五體投地，如是三請，終而復始。\n\n爾時，世尊告普眼菩薩言：善哉善哉，善男子，汝等乃能為諸菩薩及末世眾生，問於如來修行漸次，思惟住持，乃至假說種種方便，汝今諦聽，當為汝說。時普眼菩薩奉教歡喜，及諸大眾默然而聽。\n\n善男子，彼新學菩薩，及末世眾生，欲求如來淨圓覺心，應當正念遠離諸幻，先依如來奢摩他行，堅持禁戒，安處徒眾，宴坐靜室，恒作是念，我今此身，四大和合，所謂髮毛爪齒，皮肉筋骨，髓腦垢色，皆歸於地，唾涕膿血，津液涎沫，痰淚精氣，大小便利，皆歸於水，暖氣歸火，動轉當風，四大各離，今者妄身，當在何處，即知此身，畢竟無體，和合為相，實同幻化，四緣假合，妄有六根，六根四大，中外合成，妄有緣氣，於中積聚，似有緣相，假名為心。\n\n善男子，此虛妄心，若無六塵，則不能有，四大分解，無塵可得，於中緣塵，各歸散滅，畢竟無有緣心可見。\n\n善男子，彼之眾生幻身滅故，幻心亦滅，幻心滅故，幻塵亦滅，幻塵滅故，幻滅亦滅，幻滅滅故，非幻不滅，譬如磨鏡，垢盡明現。\n\n善男子，當知身心，皆為幻垢，垢相永滅，十方清淨。\n\n善男子，譬如清淨摩尼寶珠，映於五色，隨方各現，諸愚癡者，見彼摩尼，實有五色。\n\n善男子，圓覺淨性，現於身心，隨類各應，彼愚癡者，說淨圓覺，實有如是身心自相，亦復如是，由此不能遠於幻化，是故我說身心幻垢，對離幻垢，說名菩薩，垢盡對除，即無對垢及說名者。\n\n善男子，此菩薩及末世眾生，證得諸幻滅影像故，爾時便得無方清淨，無邊虛空覺所顯發，覺圓明故，顯心清淨，心清淨故，見塵清淨，見清淨故，眼根清淨，根清淨故，眼識清淨，識清淨故，聞塵清淨，聞清淨故，耳根清淨，根清淨故，耳識清淨，識清淨故，覺塵清淨，如是乃至鼻舌身意，亦復如是。\n\n善男子，根清淨故，色塵清淨，色清淨故，聲塵清淨，香味觸法，亦復如是。\n\n善男子，六塵清淨故，地大清淨，地清淨故，水大清淨，火大風大，亦復如是。\n\n善男子，四大清淨故，十二處十八界，二十五有清淨，彼清淨故，十力，四無所畏，四無礙智，佛十八不共法，三十七助道品清淨，如是乃至八萬四千陀羅尼門，一切清淨。\n\n善男子，一切實相性清淨故，一身清淨，一身清淨故，多身清淨，多身清淨故，如是乃至十方眾生圓覺清淨。\n\n善男子，一世界清淨故，多世界清淨，多世界清淨故，如是乃至盡於虛空，圓裹三世，一切平等清淨不動。\n\n善男子，虛空如是平等不動，當知覺性平等不動，四大不動故，當知覺性平等不動，如是乃至八萬四千陀羅尼門平等不動，當知覺性平等不動。\n\n善男子，覺性圓滿清淨不動圓無際故，當知六根遍滿法界，根遍滿故，當知六塵遍滿法界。塵遍滿故，當知四大遍滿法界，如是乃至陀羅尼門遍滿法界。\n\n善男子，由彼妙覺性遍滿故，根性塵性無壞無雜，根塵無壞故，如是乃至陀羅尼門無壞無雜，如百千燈光照一室，其光遍滿無壞無雜。\n\n善男子，覺成就故，當知菩薩不與法縛，不求法脫，不厭生死，不愛涅槃，不敬持戒，不憎毀禁，不重久習，不輕初學。何以故，一切覺故，譬如眼光曉了前境，其光圓滿，得無憎愛。何以故，光體無二，無憎愛故。\n\n善男子，此菩薩及末世眾生，修習此心得成就者，於此無修亦無成就，圓覺普照，寂滅無二，於中百千萬億阿僧祇不可說恒河沙諸佛世界，猶如空華，亂起亂滅，不即不離，無縛無脫，始知眾生本來成佛，生死涅槃，猶如昨夢。\n\n善男子，如昨夢故，當知生死及與涅槃，無起無滅，無來無去，其所證者，無得無失，無取無捨，其能證者，無作無止，無任無滅，於此證中，無能無所，畢竟無證，亦無證者，一切法性平等不壞。\n\n善男子，彼諸菩薩如是修行，如是漸次，如是思惟，如是住持，如是方便，如是開悟，求如是法，亦不迷悶。\n\n爾時世尊欲重宣此義，而說偈言：\n\n普眼汝當知，一切諸眾生。\n\n身心皆如幻，身相屬四大。\n\n心性歸六塵，四大體各離。\n\n誰為和合者，如是漸修行。\n\n一切悉清淨，不動遍法界。\n\n無作止任滅，亦無能證者。\n\n一切佛世界，猶如虛空華。\n\n三世悉平等，畢竟無來去。\n\n初發心菩薩，及末世眾生。\n\n欲求入佛道，應如是修習。\n\n於是金剛藏菩薩在大眾中，即從座起，頂禮佛足，右繞三匝，長跪叉手。而白佛言：大悲世尊，善為一切諸菩薩眾，宣揚如來圓覺清淨大陀羅尼，因地法行漸次方便，與諸眾生，開發蒙昧，在會法眾，承佛慈誨，幻翳朗然，慧目清淨。世尊，若諸眾生本來成佛，何故復有一切無明，若諸無明眾生本有，何因緣故，如來復說本來成佛，十方眾生本成佛道，後起無明，一切如來，何時復生一切煩惱，惟願不捨無遮大慈，為諸菩薩開秘密藏，及為末世一切眾生，得聞如是修多羅教，了義法門，永斷疑悔。作是語已，五體投地，如是三請，終而復始。\n\n爾時世尊告金剛藏菩薩言：善哉善哉，善男子，汝等乃能為諸菩薩及末世眾生，問於如來甚深秘密究竟方便，是諸菩薩最上教誨，了義大乘，能使十方修學菩薩，及諸末世一切眾生，得決定信，永斷疑悔，汝今諦聽，當為汝說。時金剛藏菩薩奉教歡喜，及諸大眾默然而聽。\n\n善男子，一切世界，始終生滅，前後有無，聚散起止，念念相續，循環往復，種種取捨，皆是輪迴，未出輪迴，而辯圓覺，彼圓覺性即同流轉，若免輪迴，無有是處，譬如動目，能搖湛水，又如定眼，由回轉火，雲駛月運，舟行岸移，亦復如是。\n\n善男子，諸旋未息，彼物先住，尚不可得，何況輪轉生死垢心，曾未清淨，觀佛圓覺而不旋復，是故汝等，便生三惑。\n\n善男子，譬如幻翳，妄見空華，幻翳若除，不可說言此翳已滅，何時更起一切諸翳。何以故，翳華二法，非相待故，亦如空華滅於空時，不可說言虛空何時更起空華。何以故，空本無華，非起滅故，生死涅槃，同於起滅，妙覺圓照，離於華翳。\n\n善男子，當知虛空非是暫有，亦非暫無，況復如來圓覺隨順，而為虛空平等本性。\n\n善男子，如銷金礦，金非銷有，既巳成金，不重為礦，經無窮時，金性不壞，不應說言本非成就，如來圓覺，亦復如是。\n\n善男子，一切如來妙圓覺心本無菩提及與涅槃，亦無成佛及不成佛，無妄輪迴及非輪迴。\n\n善男子，但諸聲聞所圓境界，身心語言皆悉斷滅，終不能至彼之親證，所現涅槃，何況能以有思惟心，測度如來圓覺境界，如取螢火燒須彌山終不能著，以輪迴心生輪迴見，入於如來大寂滅海，終不能至。是故我說一切菩薩及末世眾生，先斷無始輪迴根本。\n\n善男子，有作思惟從有心起，皆是六塵妄想緣氣，非實心體，已如空華，用此思惟辯於佛境，猶如空華復結空果，輾轉妄相，無有是處。\n\n善男子，虛妄浮心，多諸巧見，不能成就圓覺方便，如是分別，非為正問。\n\n爾時世尊欲重宣此義，而說偈言：\n\n金剛藏當知，如來寂滅性。\n\n未曾有始終，若以輪迴心。\n\n思惟即旋復，但至輪迴際。\n\n不能入佛海，譬如銷金礦。\n\n金非銷故有，雖復本來金。\n\n終以銷成就，一成真金體。\n\n不復重為礦，生死與涅槃。\n\n凡夫及諸佛，同為空華相。\n\n思惟猶幻化，何況詰虛妄。\n\n若能了此心，然後求圓覺。\n\n於是彌勒菩薩在大眾中，即從座起，頂禮佛足，右繞三匝，長跪叉手，而白佛言：大悲世尊，廣為菩薩開秘密藏，令諸大眾深悟輪迴，分別邪正，能施末世一切眾生，無畏道眼於大涅槃，生決定信，無復重隨輪轉境界，起循環見。\n\n世尊，若諸菩薩及末世眾生，欲遊如來大寂滅海，云何當斷輪迴根本，於諸輪迴有幾種性，修佛菩提，幾等差別，回入塵勞，當設幾種教化方便，度諸眾生，惟願不捨救世大悲，令諸修行一切菩薩，及末世眾生，慧目肅清照耀心鏡，圓悟如來無上知見。作是語已，五體投地，如是三請，終而復始。\n\n爾時，世尊告彌勒菩薩言：善哉善哉，善男子，汝等乃能為諸菩薩及末世眾生，請問如來深奧秘密微妙之義，令諸菩薩潔清慧目，及令一切末世眾生，永斷輪迴，心悟實相，具無生忍，汝今諦聽，當為汝說。時彌勒菩薩奉教歡喜，及諸大眾默然而聽。\n\n善男子，一切眾生從無始際，由有種種恩愛貪欲，故有輪迴，若諸世界一切種性，卵生、胎生、濕生、化生，皆因淫欲而正性命，當知輪迴，愛為根本，由有諸欲助發愛性，是故能令生死相續，欲因愛生，命因欲有，眾生愛命，還依欲本，愛欲為因，愛命為果，由於欲境，起諸違順，境背愛心而生憎嫉，造種種業，是故復生地獄餓鬼。知欲可厭，愛厭業道，捨惡樂善，復現天人，又知諸愛可厭惡故，棄愛樂捨，還滋愛本，便現有為增上善果，皆輪迴故，不成聖道。是故眾生欲脫生死，免諸輪迴，先斷貪欲，及除愛渴。\n\n善男子，菩薩變化示現世間，非愛為本，但以慈悲令彼捨愛，假諸貪欲而入生死，若諸末世一切眾生，能捨諸欲及除憎愛，永斷輪迴，勤求如來圓覺境界，於清淨心便得開悟。\n\n善男子，一切眾生由本貪欲，發揮無明，顯出五性差別不等，依二種障而現深淺。云何二障，一者理障，礙正知見，二者事障，續諸生死；云何五性，\n\n善男子，若此二障未得斷滅，名未成佛，若諸眾生永捨貪欲，先除事障未斷理障，但能悟入聲聞緣覺，未能顯住菩薩境界。\n\n善男子，若諸末世一切眾生，欲泛如來大圓覺海，先當發願勤斷二障，二障巳伏，即能悟入菩薩境界，若事理障已永斷滅，即入如來微妙圓覺，滿足菩提及大涅槃。\n\n善男子，一切眾生皆證圓覺，逢善知識，依彼所作因地法行，爾時修習，便有頓漸，若遇如來無上菩提正修行路，根無大小，皆成佛果，若諸眾生雖求善友，遇邪見者未得正悟，是則名為外道種性，邪師過謬，非眾生咎，是名眾生五性差別。\n\n善男子，菩薩唯以大悲方便，入諸世間，開發未悟，乃至示現種種形相，逆順境界，與其同事，化令成佛，皆依無始清淨願力，若諸末世一切眾生，於大圓覺起增上心，當發菩薩清淨大願，應作是言，願我今者住佛圓覺，求善知識，莫值外道，及與二乘，依願修行，漸斷諸障，障盡願滿，便登解脫清淨法殿，證大圓覺妙莊嚴城。\n\n爾時世尊欲重宣此義，而說偈言：\n\n彌勒汝當知，一切諸眾生。\n\n不得大解脫，皆由貪欲故。\n\n墮落於生死，若能斷憎愛。\n\n及與貪瞋癡，不因差別性。\n\n皆得成佛道，二障永銷滅。\n\n求師得正悟，隨順菩薩願。\n\n依止大涅槃，十方諸菩薩。\n\n皆以大悲願，示現入生死。\n\n現在修行者，及末世眾生，\n\n勤斷諸愛見，便歸大圓覺。\n\n於是清淨慧菩薩在大眾中，即從座起，頂禮佛足，右繞三匝，長跪叉手，而白佛言：大悲世尊，為我等輩，廣說如是不思議事，本所不見，本所不聞，我等今者蒙佛善誘，身心泰然，得大饒益，願為諸來一切法眾，重宣法王圓滿覺性，一切眾生及諸菩薩如來世尊，所證所得，云何差別，令末世眾生聞此聖教，隨順開悟，漸次能入。作是語已，五體投地，如是三請，終而復始。\n\n爾時，世尊告清淨慧菩薩言：善哉善哉，善男子，汝等乃能為末世眾生，請問如來漸次差別，汝今諦聽，當為汝說。時清淨慧菩薩奉教歡喜，及諸大眾默然而聽。\n\n善男子，圓覺自性，非性性有，循諸性起，無取無證，於實相中，實無菩薩及諸眾生。何以故，菩薩眾生皆是幻化，幻化滅故，無取證者，譬如眼根，不自見眼，性自平等，無平等者，眾生迷倒，未能除滅一切幻化，於滅未滅，妄功用中，便顯差別，若得如來寂滅隨順，實無寂滅及寂滅者。\n\n善男子，一切眾生從無始來，由妄想我，及愛我者，曾不自知念念生滅，故起憎愛耽著五欲，若遇善友，教令開悟淨圓覺性，發明起滅，即知此生，性自勞慮，若復有人勞慮永斷，得法界淨，即彼淨解為自障礙，故於圓覺而不自在，此名凡夫隨順覺性。\n\n善男子，一切菩薩見解為礙，雖斷解礙，猶住見覺，覺礙為礙而不自在，此名菩薩未入地者隨順覺性。\n\n善男子，有照有覺，俱名障礙，是故菩薩常覺不住，照與照者，同時寂滅，譬如有人自斷其首，首巳斷故，無能斷者則以礙心自滅諸礙，礙已斷滅，無滅礙者。修多羅教，如標月指，若復見月，了知所標畢竟非月，一切如來種種言說開示菩薩，亦復如是，此名菩薩已入地者隨順覺性。\n\n善男子，一切障礙，即究竟覺，得念失念，無非解脫，成法破法，皆名涅槃，智慧愚癡，通為般若，菩薩外道所成就法，同是菩提，無明真如無異境界，諸戒定慧及淫怒癡，俱是梵行。眾生國土，同一法性，地獄天宮，皆為淨土，有性無性，齊成佛道，一切煩惱，畢竟解脫，法界海慧，照了諸相，猶如虛空，此名如來隨順覺性。\n\n善男子，但諸菩薩及末世眾生，居一切時不起妄念，於諸妄心亦不息滅，住妄想境不加了知，於無了知，不辯真實，彼諸眾生聞是法門，信解受持不生驚畏，是則名為隨順覺性。\n\n善男子，汝等當知，如是眾生已曾供養百千萬億恒河沙諸佛，及大菩薩，植眾德本，佛說是人，名為成就一切種智。\n\n爾時世尊欲重宣此義，而說偈言：\n\n清淨慧當知，圓滿菩提性。\n\n無取亦無證，無菩薩眾生。\n\n覺與未覺時，漸次有差別。\n\n眾生為解礙，菩薩未離覺。\n\n入地永寂滅，不住一切相。\n\n大覺悉圓滿，名為遍隨順。\n\n末世諸眾生，心不生虛妄。\n\n佛說如是人，現世即菩薩。\n\n供養恒沙佛，功德已圓滿。\n\n雖有多方便，皆名隨順智。\n\n於是威德自在菩薩在大眾中，即從座起，頂禮佛足，右繞三匝，長跪叉手，而白佛言：大悲世尊，廣為我等分別如是隨順覺性，令諸菩薩覺心光明，承佛圓音，不因修習而得善利。世尊，譬如大城，外有四門，隨方來者非止一路，一切菩薩莊嚴佛國及成菩提，非一方便，唯願世尊廣為我等，宣說一切方便漸次，並修行人總有幾種，令此會菩薩，及末世眾生求大乘者，速得開悟，遊戲如來大寂滅海。作是語已，五體投地，如是三請，終而復始。\n\n爾時世尊告威德自在菩薩言：善哉善哉，善男子，汝等乃能為諸菩薩及末世眾生問於如來知是方便，汝今諦聽，當為汝說。時威德自在菩薩奉教歡喜，及諸大眾默然而聽。\n\n善男子，無上妙覺，遍諸十方，出生如來與一切法，同體平等，於諸修行實無有二，方便隨順其數無量，圓攝所歸，循性差別，當有三種。\n\n善男子，若諸菩薩悟淨圓覺，以淨覺心，取靜為行，由澄諸念，覺識煩動，靜慧發生，身心客塵從此永滅，便能內發寂靜輕安，由寂靜故，十方世界諸如來心，於中顯現，如鏡中像，此方便者，名奢摩他。\n\n善男子，若諸菩薩悟淨圓覺，以淨覺心，知覺心性及與根塵，皆因幻化，即起諸幻以除幻者，變化諸幻而開幻眾，由起幻故，便能內發大悲輕安，一切菩薩從此起行，漸次增進，彼觀幻者非同幻故，非同幻觀，皆是幻故，幻相永離是諸菩薩所圓妙行，如土長苗，此方便者，名三摩缽提。\n\n善男子，若諸菩薩悟淨圓覺，以淨覺心，不取幻化及諸靜相，了知身心皆為罣礙，無知覺明，不依諸礙，永得超過礙無礙境，受用世界及與身心，相在塵域，如器中鍠，聲出於外，煩惱涅槃不相留礙，便能內發寂滅輕安，妙覺隨順寂滅境界，自他身心所不能及，眾生壽命皆為浮想，此方便者，名為禪那。\n\n善男子，此三法門，皆是圓覺親近隨順，十方如來因此成佛，十方菩薩種種方便一切同異，皆依如是三種事業，若得圓證，即成圓覺。善男子，假使有人修於聖道，教化成就百千萬億阿羅漢辟支佛果，不如有人聞此圓覺無礙法門，一剎那頃隨順修習。\n\n爾時世尊欲重宣此義，而說偈言：\n\n威德汝當知，無上大覺心。\n\n本際無二相，隨順諸方便。\n\n其數即無量，如來總開示。\n\n便有三種類，寂靜奢摩他。\n\n如鏡照諸像，如幻三摩提。\n\n如苗漸增長，禪那唯寂滅。\n\n如彼器中鍠，三種妙法門。\n\n皆是覺隨順，十方諸如來。\n\n及諸大菩薩，因此得成道。\n\n三事圓證故，名究竟涅槃。\n\n於是辯音菩薩在大眾中，即從座起，頂禮佛足，右繞三匝，長跪叉手，而白佛言：大悲世尊，如是法門，甚為希有。世尊，此諸方便，一切菩薩於圓覺門，有幾修習，願為大眾及末世眾生，方便開示，今悟實相。作是語已，五體投地，如是三請，終而復始。\n\n爾時，世尊告辯音菩薩言：善哉善哉，善男子，汝等乃能為諸大眾及末世眾生，問於如來如是修習，汝今諦聽，當為汝說。時辯音菩薩奉教歡喜，及諸大眾默然而聽。\n\n善男子，一切如來圓覺清淨，本無修習及修習者，一切菩薩及末世眾生，依於未覺幻力修習，爾時便有二十五種清淨定輪，\n\n若諸菩薩唯取極靜，由靜力故，永斷煩惱，究竟成就，不起於座，便入涅槃，此菩薩者，名單修奢摩他。\n\n若諸菩薩唯觀如幻，以佛力故，變化世界，種種作用，備行菩薩，清淨妙行，於陀羅尼，不失寂念，及諸靜慧，此菩薩者，名單修三摩缽提。\n\n若諸菩薩唯滅諸幻，不取作用，獨斷煩惱，煩惱斷盡，便證實相，此菩薩者，名單修禪那。\n\n若諸菩薩先取至靜，以靜慧心，照諸幻者，便於是中，起菩薩行，此菩薩者，名先修奢摩他，後修三摩缽提。\n\n若諸菩薩以靜慧故，證至靜性，便斷煩惱，永出生死，此菩薩者，名先修奢摩他，後修禪那。\n\n若諸菩薩以寂靜慧，復現幻力，種種變化，度諸眾生，後斷煩惱，而入寂滅，此菩薩者，名先修奢摩他，中修三摩缽提，後修禪那。\n\n若諸菩薩以至靜力，斷煩惱已，後起菩薩，清淨妙行，度諸眾生，此菩薩者，名先修奢摩他，中修禪那，後修三摩缽提。\n\n若諸菩薩以至靜力，心斷煩惱，復度眾生，建立世界，此菩薩者，名先修奢摩他，齊修三摩缽提禪那。\n\n若諸菩薩以至靜力，資發變化，後斷煩惱，此菩薩者，名齊修奢摩他，三摩缽提，後修禪那。\n\n若諸菩薩以至靜力，用資寂滅，後起作用，變化世界，此菩薩者，名齊修奢摩他禪那，後修三摩缽提。\n\n若諸菩薩以變化力，種種隨順，而取至靜，此菩薩者，名先修三摩缽提，後修奢摩他。\n\n若諸菩薩以變化力，種種境界，而取寂滅，此菩薩者，名先修三摩缽提，後修禪那。\n\n若諸菩薩以變化力，而作佛事，安住寂靜，而斷煩惱，此菩薩者，名先修三摩缽提，中修奢摩他，後修禪那。\n\n若諸菩薩以變化力，無礙作用，斷煩惱故，安住至靜，此菩薩者，名先修三摩缽提，中修禪那，後修奢摩他。\n\n若諸菩薩以變化力，方便作用，至靜寂滅，二俱隨順，此菩薩者，名先修三摩缽提，齊修奢摩他禪那。\n\n若諸菩薩以變化力，種種起用，資於至靜，後斷煩惱，此菩薩者，名齊修三摩缽提奢摩他，後修禪那。\n\n若諸菩薩以變化力，資於寂滅，後住清淨，無作靜慮，此菩薩者，名齊修三摩缽提禪那，後修奢摩他。\n\n若諸菩薩以寂滅力，而起至靜，住於清淨，此菩薩者，名先修禪那，後修奢摩他。\n\n若諸菩薩以寂滅力，而起作用，於一切境，寂用隨順，此菩薩者，名先修禪那，後修三摩缽提。\n\n若諸菩薩以寂滅力，種種自性，安於靜慮，而起變化，此菩薩者，名先修禪那，中修奢摩他，後修三摩缽提。\n\n若諸菩薩以寂滅力，無作自性，起於作用，清淨境界，歸於靜慮，此菩薩者，名先修禪那，中修三摩缽提，後修奢摩他。\n\n若諸菩薩以寂滅力，種種清淨，而住靜慮，起於變化，此菩薩者，名先修禪那，齊修奢摩他三摩缽提。\n\n若諸菩薩以寂滅力，資於至靜，而起變化，此菩薩者，名齊修禪那奢摩他，後修三摩缽提。\n\n若諸菩薩以寂滅力，資於變化，而起至靜，清明境慧，此菩薩者，名齊修禪那三摩缽提，後修奢摩他。\n\n若諸菩薩以圓覺慧，圓合一切，於諸性相，無離覺性，此菩薩者，名為圓修三種自性，清淨隨順。\n\n善男子，是名菩薩二十五輪，一切菩薩修行如是，若諸菩薩及末世眾生，依此輪者，當持梵行，寂靜思惟，求哀懺悔，經三七日，於二十五輪各安標記，至心求哀，隨手結取，依結開示，便知頓漸，一念疑悔，即不成就。\n\n爾時世尊欲重宣此義，而說偈言：\n\n辯音汝當知，一切諸菩薩。\n\n無礙清淨慧，皆依禪定生。\n\n所謂奢摩他，三摩提禪那。\n\n三法漸次修，有二十五種。\n\n十方諸如來，三世修行者。\n\n無不因此法，而得成菩提。\n\n唯除頓覺人，並法不隨順。\n\n一切諸菩薩，及末世眾生。\n\n常當持此輪，隨順勤修習。\n\n依佛大悲力，不久證涅槃。\n\n於是淨諸業障菩薩在大眾中，即從座起，頂禮佛足，右繞三匝，長跪叉手，而白佛言：\n\n大悲世尊，為我等輩演說如是不思議事，一切如來因地行相，令諸大眾得未曾有，睹見調御，歷恒沙劫勤苦境界，一切功用，猶如一念，我等菩薩深自慶慰。\n\n世尊，若此覺心本性清淨，因何染污，使諸眾生迷悶不入，唯願如來廣為我等，開悟法性，令此大眾及末世眾生，作將來眼。作是語已，五體投地，如是三請，終而復始。\n\n爾時，世尊告淨諸業障菩薩言：善哉善哉，善男子，汝等乃能為諸大眾及末世眾生，諮問如來如是方便，汝今諦聽，當為汝說。\n\n時淨諸業障菩薩奉教歡喜，及諸大眾默然而聽。\n\n善男子，一切眾生從無始來，妄想執有我人眾生，及與壽命，認四顛倒為實我體，由此便生憎愛二境，於虛妄體重執虛妄，二妄相依，生妄業道，有妄業故，妄見流轉，厭流轉者，妄見涅槃，由此不能入清淨覺，非覺違拒諸能入者，有諸能入，非覺入故，是故動念及與息念，皆歸迷悶。\n\n何以故，由有無始本起無明，為己主宰，一切眾生生無慧目，身心等性，皆是無明，譬如有人不自斷命，是故當知，有愛我者，我與隨順，非隨順者，便生憎怨，為憎愛心養無明故，相續求道皆不成就。\n\n善男子，云何我相，謂諸眾生心所證者，善男子，譬如有人，百骸調適，忽忘我身，四肢弦緩，攝養乖方，微加鍼艾，即知有我，是故證取方現我體。\n\n善男子，其心乃至證於如來，畢竟了知清淨涅槃皆是我相。\n\n善男子，云何人相，謂諸眾生心悟證者。\n\n善男子，悟有我者，不復認我，所悟非我，悟亦如是，悟已超過一切證者，悉為人相。\n\n善男子，其心乃至圓悟涅槃俱是我者，心存少悟備殫證理，皆名人相。\n\n善男子，云何眾生相，謂諸眾生心自證悟所不及者。\n\n善男子，譬如有人作如是言，我是眾生，則知彼人說眾生者，非我非彼，云何非我，我是眾生，則非是我，云何非彼，我是眾生，非彼我故。\n\n善男子，但諸眾生了證了悟，皆為我人，而我人相所不及者，存有所了，名眾生相。\n\n善男子，云何壽命相，謂諸眾生心照清淨覺所了者，一切業智所不自見，猶如命根。\n\n善男子，若心照見一切覺者，皆為塵垢，覺所覺者，不離塵故，如湯銷冰，無別有冰，知冰銷者，存我覺我，亦復如是。\n\n善男子，末世眾生不了四相，雖經多劫勤苦修道，但名有為，終不能成一切聖果，是故名為正法末世。\n\n何以故，認一切我為涅槃故，有證有悟名成就故，譬如有人認賊為子，其家財寶終不成就。\n\n何以故，有我愛者亦愛涅槃，伏我愛根為涅槃相，有憎我者亦憎生死，不知愛者真生死故，別憎生死名不解脫， 云何當知法不解脫。\n\n善男子，彼末世眾生習菩提者，以己微證為自清淨，猶未能盡我相根本。\n\n若復有人讚嘆彼法，即生歡喜，便欲濟度，若復誹謗彼所得者，便生瞋恨，則知我相堅固執持，潛伏藏識遊戲諸根，曾不間斷。\n\n善男子，彼修道者不除我相，是故不能入清淨覺。\n\n善男子，若知我空，無毀我者，有我說法，我未斷故，眾生壽命，亦復如是。\n\n善男子，末世眾生說病為法，是故名為可憐愍者，雖勤精進，增益諸病，是故不能入清淨覺。\n\n善男子，末世眾生不了四相，以如來解及所行處，為自修行，終不成就。\n\n或有眾生未得謂得，未證謂證，見勝進者心生嫉妒，由彼眾生未斷我愛，是故不能入清淨覺。\n\n善男子，末世眾生希望成道，無令求悟，唯益多聞，增長我見，但當精勤降伏煩惱，起大勇猛，未得令得，未斷令斷，貪瞋愛慢，諂曲嫉妒，對境不生，彼我恩愛，一切寂滅，佛說是入漸次成就，求善知識，不墮邪見，若於所求別生憎愛，則不能入清淨覺海。\n\n爾時世尊欲重宣此義，而說偈言：\n\n淨業汝當知，一切諸眾生。\n\n皆由執我愛，無始妄流轉。\n\n未除四種相，不得成菩提。\n\n愛憎生於心，諂曲存諸念。\n\n是故多迷悶，不能入覺城。\n\n若能歸悟剎，先去貪瞋癡。\n\n法愛不存心，漸次可成就。\n\n我身本不有，憎愛何由生。\n\n此人求善友，終不墮邪見。\n\n所求別生心，究竟非成就。\n\n於是普覺菩薩在大眾中，即從座起，頂禮佛足，右繞三匝，長跪叉手，而白佛言：\n\n大悲世尊，快說禪病，令諸大眾得未曾有，心意蕩然，獲大安隱。世尊，末世眾生去佛漸遠，賢聖隱伏，邪法增熾，使諸眾生求何等人，依何等法，行何等行，除去何病，云何發心，令彼群盲不墮邪見。作是語已，五體投地，如是三請，終而復始。\n\n爾時，世尊告普覺菩薩言：善哉善哉，善男子，汝等乃能諮問如來如是修行，能施末世一切眾生，無畏道眼，令彼眾生得成聖道，汝今諦聽，當為汝說。\n\n時普覺菩薩奉教歡喜，及諸大眾默然而聽。\n\n善男子，末世眾生將發大心，求善知識欲修行者，當求一切正知見人，心不住相，不著聲聞緣覺境界，雖現塵勞，心恒清淨，示有諸過，讚嘆梵行，不令眾生入不律儀，求如是人，即得成就阿耨多羅藐三菩提。\n\n末世眾生見如是人，應當供養不惜身命，彼善知識四威儀中，常現清淨，乃至示現種種過患，心無驕慢，況復摶財妻子眷屬，\n\n若善男子，於彼善友不起惡念，即能究竟成就正覺，心華發明，照十萬剎。\n\n善男子，彼善知識所證妙法，應離四病。\n\n云何四病，一者作病，若復有人作如是言，我於本心作種種行，欲求圓覺，彼圓覺性非作得故，說名為病；\n\n二者任病，若復有人作如是言，我等今者不斷生死，不求涅槃，涅槃生死無起滅念，任彼一切隨諸法性，欲求圓覺，彼圓覺性非任有故，說名為病；\n\n三者止病，若復有人作如是言，我今自心永息諸念，得一切性寂然平等，欲求圓覺，彼圓覺性非止合故，說名為病，\n\n四者滅病，若復有人作如是言，我今永斷一切煩惱，身心畢竟空無所有，何況根塵虛妄境界，一切永寂，欲求圓覺，彼圓覺性非寂相故，說名為病。\n\n離四病者，則知清淨，作是觀者，名為正觀，若他觀者，名為邪觀。\n\n善男子，末世眾生欲修行者，應當盡命供養善友，事善知識，彼善知識欲來親近，應斷驕慢，若復遠離，應斷瞋恨，現逆順境，猶如虛空，了知身心畢竟平等，與諸眾生同體無異，如是修行，方入圓覺。\n\n善男子，末世眾生不得成道，由有無始自他憎愛，一切種子，故未解脫，若復有人觀彼怨家，如己父母，心無有二，即除諸病，於諸法中自他憎愛，亦復如是。\n\n\n善男子，末世眾生欲求圓覺，應當發心作如是言，盡於虛空一切眾生，我皆令入究竟圓覺，於圓覺中無取覺者，除彼我人一切諸相，如是發心，不墮邪見。\n\n爾時世尊欲重宣此義，而說偈言：\n\n普覺汝當知，末世諸眾生。\n\n欲求善知識，應當求正見。\n\n心遠二乘者，法中除四病。\n\n謂作止任滅，親近無驕慢。\n\n遠離無瞋恨，見種種境界。\n\n心當生希有，還如佛出世。\n\n不犯非律儀，戒根永清淨。\n\n度一切眾生，究竟入圓覺。\n\n無彼我人相，當依正智慧。\n\n便得超邪見，證覺般涅槃。\n\n於是圓覺菩薩在大眾中，即從座起，頂禮佛足，右繞三匝，長跪叉手，而白佛言：\n\n大悲世尊，為我等輩，廣說淨覺種種方便，令末世眾生有大增益。\n\n世尊，我等今者已得開悟，若佛滅後，末世眾生未得悟者，云何安居，修此圓覺清淨境界，此圓覺中三種淨觀，以何為首，惟願大悲，為諸大眾及末世眾生施大饒益。作是語已，五體投地，如是三請，終而復始。\n\n爾時世尊告圓覺菩薩言：善哉善哉，善男子，汝等乃能問於如來如是方便，以大饒益施諸眾生，汝今諦聽，當為汝說。時圓覺菩薩奉教歡喜，及諸大眾默然而聽。\n\n善男子，一切眾生，若佛住世，若佛滅後，若法末時，有諸眾生具大乘性，信佛秘密大圓覺心，欲修行者，若在伽藍安處徒眾，有緣事故隨分思察，如我已說，若復無有他事因緣，即建道場，當立期限，若立長期，百二十日，中期百日，下期八十日，安置淨居，若佛現在，當正思惟，若佛滅後，施設形像，心存目想，生正憶念，還同如來常住之日，懸諸幡華，經三七日，稽首十方諸佛名字，求哀懺悔，遇善境界，得心輕安，過三七日，一向攝念。\n\n若經夏首三月安居，當為清淨菩薩止住，心離聲聞，不假徒眾。\n\n至安居日，即於佛前作如是言：我比丘比丘尼，優婆塞優婆夷某甲，踞菩薩乘，修寂滅行，同入清淨實相住持，以大圓覺為我伽藍，身心安居平等性智，涅槃自性無繫屬故，今我敬請，不依聲聞，當與十方如來，及大菩薩，三月安居，為修菩薩無上妙覺大因緣故，不繫徒眾。 \n\n善男子，此名菩薩示現安居，過三期日，隨往無礙。\n\n善男子，若彼末世修行眾生，求菩薩道入三期者，非彼所聞一切境界，終不可取。\n\n善男子，若諸眾生修奢摩他，先取至靜，不起思念，靜極便覺，如是初靜，從於一身至一世界，覺亦如是。\n\n善男子，若覺遍滿一世界者，一世界中有一眾生起一念者，皆悉能知，百千世界亦復如是，非彼所聞一切境界，終不可取。\n\n善男子，若諸眾生修三摩缽提，先當憶想十方如來十方世界一切菩薩，依種種門，漸次修行勤苦三昧，廣發大願，自薰成種，非彼所聞一切境界，終不可取。\n\n善男子，若諸眾生修於禪那，先取數門，心中了知生住滅念，分齊頭數，如是周遍四威儀中，分別念數無不了知，漸次增進，乃至得知百千世界一滴之雨，猶如目睹所受用物，非彼所聞一切境界，終不可取，是名三觀初首方便。\n\n若諸眾生遍修三種，勤行精進，即名如來出現於世，若後末世鈍根眾生，心欲求道不得成就，由昔業障，當勤懺悔，常起希望，先斷憎愛嫉妒諂曲，求勝上心，三種淨觀隨學一事，此觀不得，復習彼觀，心不放捨，漸次求證。\n \n爾時世尊欲重宣此義，而說偈言：\n\n圓覺汝當知，一切諸眾生，\n\n欲求無上道，先當結三期。\n\n懺悔無始業，經於三七日。\n\n然後正思惟，非彼所聞境。\n\n畢竟不可取，奢摩他至靜。\n\n三摩正憶持，禪那明數門。\n\n是名三淨觀，若能勤修習。\n\n是名佛出世，鈍根未成者。\n\n常當勤心懺，無始一切罪。\n\n諸障若消滅，佛境便現前。\n\n於是賢善首菩薩在大眾中，即從座起，頂禮佛足，右繞三匝，長跪叉手，而白佛言：大悲世尊，廣為我等及末世眾生，開悟如是不思議事。\n\n世尊，此大乘教，名字何等，云何奉持，眾生修習得何功德，云何使我護持經人，流布此教至於何地。作是語已，五體投地，如是三請，終而復始。\n\n爾時，世尊告賢善首菩薩言：善哉善哉，善男子，汝等乃能為諸菩薩及末世眾生，問於如來如是經教，功德名字，汝今諦聽，當為汝說。時賢善首菩薩奉教歡喜，及諸大眾默然而聽。\n\n\n善男子，是經百千萬億恒河沙諸佛所說，三世如來之所守護，十方菩薩之所皈依，十二部經清淨眼目，是經名大方廣圓覺陀羅尼，亦名修多羅了義，亦名秘密王三昧，亦名如來決定境界，亦名如來藏自性差別，汝當奉持。\n\n善男子，是經唯顯如來境界，唯佛如來能盡宣說，若諸菩薩及末世眾生，依此修行，漸次增進，至於佛地。\n\n善男子，是經名為頓教大乘，頓機眾生從此開悟，亦攝漸修，一切群品，譬如大海，不讓小流，乃至蚊虻及阿修羅，飲其水者，皆得充滿。\n\n善男子，假使有人，純以七寶積滿三千大千世界以用布施，不如有人，聞此經名及一句義。\n\n善男子，假使有人，教百恒河沙眾生得阿羅漢果，不如有人，宣說此經分別半偈。\n\n善男子，若復有人，聞此經名信心不惑，當知是人，非於一佛二佛種諸福慧，如是乃至盡恒河沙一切佛所，種諸善根，聞此經教，汝善男子，當護末世修行者，無令惡魔及諸外道惱其身心，令生退屈。\n\n爾時會中有火首金剛，摧碎金剛，尼藍婆金剛等，八萬金剛，並其眷屬，即從座起，頂禮佛足，又繞三匝，而白佛言：世尊，若後末世一切眾生，有能持此決定大乘，我當守護如護眼目，乃至道場所修行處，我等金剛自領徒眾，晨夕守護，令不退轉，其家乃至永無災障，疫病銷滅，財寶豐足，常不乏少。\n\n爾時大梵王，二十八天王，並須彌山王，護國天王等，即從座起，頂禮佛足，右繞三匝，而白佛言：世尊，我亦守護是持經者，常令安隱，心不退轉。\n\n爾時有大力鬼王，名吉槃荼，與十萬鬼王，即從座起，頂禮佛足，右繞三匝，而白佛言：世尊，我亦守護是持經人，朝夕侍衛，令不退屈，其人所居一由旬內，若有鬼神侵其境界，我當使其碎如微塵。\n\n佛說此經已，一切菩薩天龍鬼神八部眷屬，及諸天王梵王等，一切大眾，聞佛所說，皆大歡喜，信受奉行。\n", "普贤菩萨行愿品.txt": "\n大方广佛华严经\n\n普贤菩萨行愿品\n\n\n唐罽宾国三藏般若奉诏译\n\n尔时普贤菩萨摩诃萨，称叹如来胜功德已，告诸菩萨及善财言：善男子！如来功德，假使十方一切诸佛，经不可说不可说佛刹极微尘数劫，相续演说，不可穷尽。若欲成就此功德门，应修十种广大行愿。何等为十？一者礼敬诸佛、二者称赞如来、三者广修供养、四者忏悔业障、五者随喜功德、六者请转法轮、七者请佛住世、八者常随佛学、九者恒顺众生、十者普皆回向。善财白言：大圣！云何礼敬，乃至回向？\n\n普贤菩萨告善财言：善男子！言礼敬诸佛者，所有尽法界虚空界，十方三世一切佛刹，极微尘数诸佛世尊，我以普贤行愿力故，深心信解，如对目前，悉以清净身语意业，常修礼敬。一一佛所，皆现不可说不可说佛刹极微尘数身；一一身，遍礼不可说不可说佛刹极微尘数佛。虚空界尽，我礼乃尽；以虚空界不可尽故，我此礼敬无有穷尽。如是乃至众生界尽、众生业尽、众生烦恼尽，我礼乃尽。而众生界乃至烦恼无有尽故，我此礼敬无有穷尽。念念相续，无有间断，身语意业，无有疲厌。\n\n复次，善男子！言称赞如来者，所有尽法界虚空界，十方三世一切刹土，所有极微一一尘中，皆有一切世间极微尘数佛；一一佛所，皆有菩萨海会围绕。我当悉以甚深胜解，现前知见，各以出过辩才天女微妙舌根，一一舌根，出无尽音声海；一一音声，出一切言辞海，称扬赞叹一切如来诸功德海。穷未来际，相续不断，尽于法界，无不周遍。如是虚空界尽、众生界尽、众生业尽、众生烦恼尽，我赞乃尽；而虚空界乃至烦恼，无有尽故，我此赞叹无有穷尽。念念相续，无有间断，身语意业，无有疲厌。\n\n复次，善男子！言广修供养者，所有尽法界虚空界，十方三世一切佛刹极微尘中，一一各有一切世界极微尘数佛，一一佛所，种种菩萨海会围绕。我以普贤行愿力故，起深信解，现前知见，悉以上妙诸供养具，而为供养。所谓华云、鬘云、天音乐云、天伞盖云、天衣服云、天种种香、涂香、烧香、末香，如是等云，一一量如须弥山王。然种种灯，酥灯、油灯、诸香油灯，一一灯炷如须弥山，一一灯油如大海水。以如是等诸供养具，常为供养。善男子！诸供养中，法供养最。所谓如说修行供养、利益众生供养、摄受众生供养、代众生苦供养、勤修善根供养、不舍菩萨业供养、不离菩提心供养。善男子！如前供养无量功德，比法供养一念功德，百分不及一，千分不及一，百千俱胝那由他分、迦罗分、算分、数分、喻分、优波尼沙陀分，亦不及一。何以故？以诸如来尊重法故；以如说行，出生诸佛故。若诸菩萨行法供养，则得成就供养如来。如是修行，是真供养故。此广大最胜供养，虚空界尽、众生界尽、众生业尽、众生烦恼尽，我供乃尽。而虚空界乃至烦恼不可尽故，我此供养亦无有尽。念念相续，无有间断，身语意业，无有疲厌。\n\n复次，善男子！言忏悔业障者，菩萨自念，我于过去无始劫中，由贪瞋痴，发身口意，作诸恶业，无量无边。若此恶业，有体相者，尽虚空界不能容受。我今悉以清净三业，遍于法界极微尘刹，一切诸佛菩萨众前，诚心忏悔，后不复造，恒住净戒，一切功德。如是虚空界尽、众生界尽、众生业尽、众生烦恼尽，我忏乃尽。而虚空界乃至众生烦恼不可尽故，我此忏悔无有穷尽。念念相续，无有间断，身语意业，无有疲厌。\n\n复次，善男子！言随喜功德者，所有尽法界虚空界，十方三世一切佛刹，极微尘数诸佛如来，从初发心，为一切智，勤修福聚，不惜身命，经不可说不可说佛刹极微尘数劫，一一劫中，舍不可说不可说佛刹极微尘数头目手足。如是一切难行苦行，圆满种种波罗蜜门，证入种种菩萨智地，成就诸佛无上菩提，及般涅槃，分布舍利，所有善根，我皆随喜。及彼十方一切世界，六趣四生一切种类所有功德，乃至一尘，我皆随喜。十方三世一切声闻，及辟支佛，有学无学，所有功德，我皆随喜。一切菩萨，所修无量难行苦行，志求无上正等菩提，广大功德，我皆随喜。如是虚空界尽、众生界尽、众生业尽、众生烦恼尽，我此随喜无有穷尽。念念相续，无有间断，身语意业，无有疲厌。\n\n复次，善男子！言请转法轮者，所有尽法界虚空界，十方三世一切佛刹极微尘中，一一各有，不可说不可说佛刹极微尘数广大佛刹。一一刹中，念念有不可说不可说佛刹极微尘数一切诸佛成等正觉，一切菩萨海会围绕。而我悉以，身口意业，种种方便，殷勤劝请，转妙法轮。如是虚空界尽、众生界尽、众生业尽、众生烦恼尽，我常劝请一切诸佛转正法轮，无有穷尽。念念相续，无有间断，身语意业，无有疲厌。\n\n复次，善男子！言请佛住世者，所有尽法界虚空界，十方三世一切佛刹，极微尘数诸佛如来，将欲示现般涅槃者，及诸菩萨、声闻、缘觉、有学、无学，乃至一切诸善知识，我悉劝请，莫入涅槃。经于一切佛刹极微尘数劫，为欲利乐一切众生。如是虚空界尽、众生界尽、众生业尽、众生烦恼尽，我此劝请无有穷尽。念念相续，无有间断，身语意业，无有疲厌。\n\n复次，善男子！言常随佛学者，如此娑婆世界毗卢遮那如来，从初发心，精进不退，以不可说不可说身命，而为布施。剥皮为纸，析骨为笔，刺血为墨，书写经典，积如须弥。为重法故，不惜身命，何况王位，城邑聚落，宫殿园林一切所有，及余种种难行苦行，乃至树下成大菩提，示种种神通，起种种变化，现种种佛身，处种种众会，或处一切诸大菩萨众会道场，或处声闻及辟支佛众会道场，或处转轮圣王小王眷属众会道场，或处刹利及婆罗门长者居士众会道场，乃至或处天龙八部人非人等众会道场。处于如是种种众会，以圆满音，如大雷震，随其乐欲，成熟众生，乃至示现入于涅槃，如是一切，我皆随学。如今世尊毗卢遮那，如是尽法界虚空界，十方三世一切佛刹，所有尘中一切如来，皆亦如是，于念念中，我皆随学。如是虚空界尽、众生界尽、众生业尽、众生烦恼尽，我此随学无有穷尽。念念相续，无有间断，身语意业，无有疲厌。\n\n复次，善男子！言恒顺众生者，谓尽法界虚空界，十方刹海所有众生，种种差别。所谓卵生、胎生、湿生、化生，或有依于，地、水、火、风，而生住者；或有依空，及诸卉木，而生住者；种种生类、种种色身、种种形状、种种相貌、种种寿量、种种族类、种种名号、种种心性、种种知见、种种欲乐、种种意行、种种威仪、种种衣服、种种饮食，处于种种村营聚落、城邑宫殿，乃至一切天、龙、八部、人、非人等，无足、二足、四足、多足，有色、无色、有想、无想、非有想、非无想。如是等类，我皆于彼，随顺而转。种种承事，种种供养，如敬父母，如奉师长，及阿罗汉乃至如来，等无有异。于诸病苦，为作良医；于失道者，示其正路；于暗夜中，为作光明；于贫穷者，令得伏藏，菩萨如是平等饶益一切众生。何以故？菩萨若能随顺众生，则为随顺供养诸佛；若于众生尊重承事，则为尊重承事如来；若令众生生欢喜者，则令一切如来欢喜。何以故？诸佛如来，以大悲心而为体故。因于众生而起大悲，因于大悲生菩提心，因菩提心成等正觉。譬如旷野沙碛之中，有大树王，若根得水，枝叶华果，悉皆繁茂。生死旷野菩提树王，亦复如是。一切众生而为树根，诸佛菩萨而为华果。以大悲水饶益众生，则能成就诸佛菩萨智慧华果。何以故？若诸菩萨以大悲水饶益众生，则能成就阿耨多罗三藐三菩提故。是故菩提属于众生，若无众生，一切菩萨终不能成无上正觉。善男子！汝于此义，应如是解。以于众生，心平等故，则能成就圆满大悲，以大悲心随众生故，则能成就供养如来。菩萨如是随顺众生，虚空界尽、众生界尽、众生业尽、众生烦恼尽，我此随顺无有穷尽。念念相续，无有间断，身语意业，无有疲厌。\n\n复次，善男子！言普皆回向者，从初礼拜乃至随顺所有功德，皆悉回向尽法界虚空界一切众生。愿令众生，常得安乐，无诸病苦。欲行恶法，皆悉不成，所修善业，皆速成就。关闭一切诸恶趣门，开示人天涅槃正路。若诸众生，因其积集诸恶业故，所感一切极重苦果，我皆代受，令彼众生悉得解脱，究竟成就无上菩提。菩萨如是所修回向，虚空界尽、众生界尽、众生业尽、众生烦恼尽，我此回向无有穷尽。念念相续，无有间断，身语意业，无有疲厌。\n\n善男子！是为菩萨摩诃萨十种大愿，具足圆满。若诸菩萨，于此大愿，随顺趣入，则能成熟一切众生，则能随顺阿耨多罗三藐三菩提，则能成满普贤菩萨诸行愿海。是故善男子，汝于此义，应如是知。\n\n若有善男子善女人，以满十方无量无边不可说不可说佛刹极微尘数一切世界上妙七宝，及诸人天最胜安乐，布施尔所一切世界所有众生，供养尔所一切世界诸佛菩萨，经尔所佛刹极微尘数劫，相续不断，所得功德。若复有人，闻此愿王，一经于耳，所有功德，比前功德，百分不及一，千分不及一，乃至优波尼沙陀分，亦不及一。\n\n或复有人，以深信心，于此大愿，受持读诵，乃至书写一四句偈，速能除灭五无间业。所有世间身心等病，种种苦恼，乃至佛刹极微尘数一切恶业，皆得消除。一切魔军、夜叉、罗刹，若鸠槃荼，若毗舍阇，若部多等，饮血啖肉，诸恶鬼神，皆悉远离；或时发心，亲近守护。\n\n是故若人诵此愿者，行于世间，无有障碍。如空中月，出于云翳。诸佛菩萨之所称赞，一切人天，皆应礼敬，一切众生，悉应供养。此善男子善得人身，圆满普贤所有功德。不久当如普贤菩萨，速得成就微妙色身，具三十二大丈夫相。若生人天，所在之处，常居胜族。悉能破坏一切恶趣，悉能远离一切恶友，悉能制伏一切外道，悉能解脱一切烦恼，如师子王摧伏群兽，堪受一切众生供养。\n\n又复是人，临命终时，最后刹那，一切诸根，悉皆散坏，一切亲属，悉皆舍离，一切威势，悉皆退失。辅相大臣，宫城内外，象马车乘，珍宝伏藏，如是一切，无复相随。唯此愿王，不相舍离，于一切时，引导其前。一刹那中，即得往生极乐世界。到已即见阿弥陀佛、文殊师利菩萨、普贤菩萨、观自在菩萨、弥勒菩萨等。此诸菩萨，色相端严，功德具足，所共围绕。其人自见生莲华中，蒙佛授记。得授记已，经于无数百千万亿那由他劫，普于十方不可说不可说世界，以智慧力，随众生心，而为利益。不久当坐菩提道场，降伏魔军，成等正觉，转妙法轮。能令佛刹极微尘数世界众生，发菩提心，随其根性，教化成熟，乃至尽于未来劫海，广能利益，一切众生。\n\n善男子！彼诸众生，若闻若信此大愿王，受持读诵，广为人说，所有功德，除佛世尊，余无知者。是故汝等闻此愿王，莫生疑念，应当谛受，受已能读，读已能诵，诵已能持，乃至书写，广为人说。是诸人等，于一念中，所有行愿，皆得成就，所获福聚无量无边，能于烦恼大苦海中拔济众生，令其出离，皆得往生阿弥陀佛极乐世界。\n\n尔时普贤菩萨摩诃萨，欲重宣此义，普观十方而说偈言：\n\n所有十方世界中，三世一切人师子，\n\n我以清净身语意，一切遍礼尽无余。\n\n普贤行愿威神力，普现一切如来前，\n\n一身复现刹尘身，一一遍礼刹尘佛。\n\n于一尘中尘数佛，各处菩萨众会中，\n\n无尽法界尘亦然，深信诸佛皆充满。\n\n各以一切音声海，普出无尽妙言辞，\n\n尽于未来一切劫，赞佛甚深功德海。\n\n以诸最胜妙华鬘，伎乐涂香及伞盖，\n\n如是最胜庄严具，我以供养诸如来。\n\n最胜衣服最胜香，末香烧香与灯烛，\n\n一一皆如妙高聚，我悉供养诸如来。\n\n我以广大胜解心，深信一切三世佛，\n\n悉以普贤行愿力，普遍供养诸如来。\n\n我昔所造诸恶业，皆由无始贪瞋痴，\n\n从身语意之所生，一切我今皆忏悔。\n\n十方一切诸众生，二乘有学及无学，\n\n一切如来与菩萨，所有功德皆随喜。\n\n十方所有世间灯，最初成就菩提者，\n\n我今一切皆劝请，转于无上妙法轮。\n\n诸佛若欲示涅槃，我悉至诚而劝请，\n\n唯愿久住刹尘劫，利乐一切诸众生。\n\n所有礼赞供养福，请佛住世转法轮，\n\n随喜忏悔诸善根，回向众生及佛道。\n\n我随一切如来学，修习普贤圆满行，\n\n供养过去诸如来，及与现在十方佛。\n\n未来一切天人师，一切意乐皆圆满，\n\n我愿普随三世学，速得成就大菩提。\n\n所有十方一切刹，广大清净妙庄严，\n\n众会围绕诸如来，悉在菩提树王下。\n\n十方所有诸众生，愿离忧患常安乐，\n\n获得甚深正法利，灭除烦恼尽无余。\n\n我为菩提修行时，一切趣中成宿命，\n\n常得出家修净戒，无垢无破无穿漏。\n\n天龙夜叉鸠槃荼，乃至人与非人等，\n\n所有一切众生语，悉以诸音而说法。\n\n勤修清净波罗蜜，恒不忘失菩提心，\n\n灭除障垢无有余，一切妙行皆成就。\n\n于诸惑业及魔境，世间道中得解脱，\n\n犹如莲华不著水，亦如日月不住空。\n\n悉除一切恶道苦，等与一切群生乐，\n\n如是经于刹尘劫，十方利益恒无尽。\n\n我常随顺诸众生，尽于未来一切劫，\n\n恒修普贤广大行，圆满无上大菩提。\n\n所有与我同行者，于一切处同集会，\n\n身口意业皆同等，一切行愿同修学。\n\n所有益我善知识，为我显示普贤行，\n\n常愿与我同集会，于我常生欢喜心。\n\n愿常面见诸如来，及诸佛子众围绕，\n\n于彼皆兴广大供，尽未来劫无疲厌。\n\n愿持诸佛微妙法，光显一切菩提行，\n\n究竟清净普贤道，尽未来劫常修习。\n\n我于一切诸有中，所修福智恒无尽，\n\n定慧方便及解脱，获诸无尽功德藏。\n\n一尘中有尘数刹，一一刹有难思佛，\n\n一一佛处众会中，我见恒演菩提行。\n\n普尽十方诸刹海，一一毛端三世海，\n\n佛海及与国土海，我遍修行经劫海。\n\n一切如来语清净，一言具众音声海，\n\n随诸众生意乐音，一一流佛辩才海。\n\n三世一切诸如来，于彼无尽语言海，\n\n恒转理趣妙法轮，我深智力普能入。\n\n我能深入于未来，尽一切劫为一念，\n\n三世所有一切劫，为一念际我皆入。\n\n我于一念见三世，所有一切人师子，\n\n亦常入佛境界中，如幻解脱及威力。\n\n于一毛端极微中，出现三世庄严刹，\n\n十方尘刹诸毛端，我皆深入而严净。\n\n所有未来照世灯，成道转法悟群有，\n\n究竟佛事示涅槃，我皆往诣而亲近。\n\n速疾周遍神通力，普门遍入大乘力，\n\n智行普修功德力，威神普覆大慈力，\n\n遍净庄严胜福力，无著无依智慧力，\n\n定慧方便威神力，普能积集菩提力，\n\n清净一切善业力，摧灭一切烦恼力，\n\n降伏一切诸魔力，圆满普贤诸行力。\n\n普能严净诸刹海，解脱一切众生海，\n\n善能分别诸法海，能甚深入智慧海，\n\n普能清净诸行海，圆满一切诸愿海，\n\n亲近供养诸佛海，修行无倦经劫海。\n\n三世一切诸如来，最胜菩提诸行愿，\n\n我皆供养圆满修，以普贤行悟菩提。\n\n一切如来有长子，彼名号曰普贤尊，\n\n我今回向诸善根，愿诸智行悉同彼。\n\n愿身口意恒清净，诸行刹土亦复然，\n\n如是智慧号普贤，愿我与彼皆同等。\n\n我为遍净普贤行，文殊师利诸大愿，\n\n满彼事业尽无余，未来际劫恒无倦。\n\n我所修行无有量，获得无量诸功德，\n\n安住无量诸行中，了达一切神通力。\n\n文殊师利勇猛智，普贤慧行亦复然，\n\n我今回向诸善根，随彼一切常修学。\n\n三世诸佛所称叹，如是最胜诸大愿，\n\n我今回向诸善根，为得普贤殊胜行。\n\n愿我临欲命终时，尽除一切诸障碍，\n\n面见彼佛阿弥陀，即得往生安乐刹。\n\n我既往生彼国已，现前成就此大愿，\n\n一切圆满尽无余，利乐一切众生界。\n\n彼佛众会咸清净，我时于胜莲华生，\n\n亲睹如来无量光，现前授我菩提记。\n\n蒙彼如来授记已，化身无数百俱胝，\n\n智力广大遍十方，普利一切众生界。\n\n乃至虚空世界尽，众生及业烦恼尽，\n\n如是一切无尽时，我愿究竟恒无尽。\n\n十方所有无边刹，庄严众宝供如来，\n\n最胜安乐施天人，经一切刹微尘劫。\n\n若人于此胜愿王，一经于耳能生信，\n\n求胜菩提心渴仰，获胜功德过于彼。\n\n即常远离恶知识，永离一切诸恶道，\n\n速见如来无量光，具此普贤最胜愿。\n\n此人善得胜寿命，此人善来人中生，\n\n此人不久当成就，如彼普贤菩萨行。\n\n往昔由无智慧力，所造极恶五无间，\n\n诵此普贤大愿王，一念速疾皆消灭。\n\n族姓种类及容色，相好智慧咸圆满。\n\n诸魔外道不能摧，堪为三界所应供。\n\n速诣菩提大树王，坐已降伏诸魔众，\n\n成等正觉转法轮，普利一切诸含识。\n\n若人于此普贤愿，读诵受持及演说，\n\n果报唯佛能证知，决定获胜菩提道。\n\n若人诵此普贤愿，我说少分之善根，\n\n一念一切悉皆圆，成就众生清净愿。\n\n我此普贤殊胜行，无边胜福皆回向，\n\n普愿沉溺诸众生，速往无量光佛刹。\n\n尔时，普贤菩萨摩诃萨于如来前，说此普贤广大愿王清净偈已。善财童子踊跃无量，一切菩萨皆大欢喜。如来赞言：善哉！善哉！尔时世尊与诸圣者菩萨摩诃萨，演说如是不可思议解脱境界胜法门时，文殊师利菩萨而为上首，诸大菩萨，及所成熟六千比丘；弥勒菩萨而为上首，贤劫一切诸大菩萨；无垢普贤菩萨而为上首，一生补处、住灌顶位诸大菩萨；及余十方种种世界普来集会，一切刹海极微尘数诸菩萨摩诃萨众；大智舍利弗、摩诃目犍连等而为上首，诸大声闻；并诸人天一切世主，天、龙、夜叉、乾闼婆、阿修罗、迦楼罗、紧那罗、摩睺罗伽、人、非人等一切大众，闻佛所说，皆大欢喜，信受奉行。\n\n大方广佛华严经普贤菩萨行愿品\n\n\n\n\n\n\n\n", "观世音菩萨普门品.txt": "观世音菩萨普门品\n\n\n姚秦三藏法师鸠摩罗什译\n\n尔时，无尽意菩萨即从座起，偏袒右肩，合掌向佛，而作是言：「世尊！观世音菩萨以何因缘名观世音？」\n\n佛告无尽意菩萨：「善男子，若有无量百千万亿众生受诸苦恼，闻是观世音菩萨，一心称名，观世音菩萨即时观其音声，皆得解脱。\n\n若有持是观世音菩萨名者，设入大火，火不能烧，由是菩萨威神力故。\n\n若为大水所漂，称其名号，即得浅处。\n\n若有百千万亿众生，为求金、银、琉璃、砗磲、码碯、珊瑚、琥珀、真珠等宝入于大海，假使黑风吹其船舫，飘堕罗刹鬼国，其中若有乃至一人称观世音菩萨名者，是诸人等皆得解脱罗刹之难。以是因缘名观世音。\n\n若复有人临当被害称观世音菩萨名者，彼所执刀杖寻段段坏而得解脱。\n\n若三千大千国土满中夜叉、罗刹欲来恼人，闻其称观世音菩萨名者，是诸恶鬼尚不能以恶眼视之，况复加害？设复有人，若有罪若无罪，杻械、枷锁检系其身，称观世音菩萨名者，皆悉断坏，即得解脱。\n\n若三千大千国土满中冤贼，有一商主将诸商人，赍[jī]持重宝经过险路，其中一人作是唱言：诸善男子，勿得恐怖，汝等应当一心称观世音菩萨名号。是菩萨能以无畏施于众生，汝等若称名者，于此冤贼当得解脱。众商人闻，具发声言：南无观世音菩萨。称其名故，即得解脱。\n\n无尽意，观世音菩萨摩诃萨威神之力巍巍如是！若有众生多于淫欲，常念恭敬观世音菩萨，便得离欲。若多瞋恚，常念恭敬观世音菩萨，便得离瞋。若多愚痴，常念恭敬观世音菩萨，便得离痴。\n\n无尽意，观世音菩萨有如是等大威神力，多所饶益，是故众生常应心念。若有女人，设欲求男，礼拜供养观世音菩萨，便生福德智慧之男；设欲求女，便生端正有相之女，宿植德本，众人爱敬。\n\n无尽意，观世音菩萨有如是力。若有众生恭敬礼拜观世音菩萨，福不唐捐。是故众生皆应受持 观世音菩萨名号。\n\n无尽意，若有人受持六十二亿恒河沙菩萨名字，复尽形供养饮食、衣服、卧具、医药。于汝意云何，是善男子、善女人功德多不？」\n\n无尽意言：「甚多，世尊！」\n\n佛言：「若复有人受持观世音菩萨名号，乃至一时礼拜、供养，是二人福正等无异，于百千万亿劫不可穷尽。无尽意，受持观世音菩萨名号，得如是无量无边福德之利。」\n\n无尽意菩萨白佛言：「世尊！观世音菩萨云何游此娑婆世界？云何而为众生说法？方便之力其事云何？」\n\n佛告无尽意菩萨：「善男子，若有国土众生\n\n应以佛身得度者，观世音菩萨即现佛身而为说法；\n\n应以辟支佛身得度者，即现辟支佛身而为说法；\n\n应以声闻身得度者，即现声闻身而为说法；\n\n应以梵王身得度者，即现梵王身而为说法；\n\n应以帝释身得度者，即现帝释身而为说法；\n\n应以自在天身得度者，即现自在天身而为说法；\n\n应以大自在天身得度者，即现大自在天身而为说法；\n\n应以天大将军身得度者，即现天大将军身而为说法；\n\n应以毗沙门身得度者，即现毗沙门身而为说法；\n\n应以小王身得度者，即现小王身而为说法；\n\n应以长者身得度者，即现长者身而为说法；\n\n应以居士身得度者，即现居士身而为说法；\n\n应以宰官身得度者，即现宰官身而为说法；\n\n应以婆罗门身得度者，即现婆罗门身而为说法；\n\n应以比丘、比丘尼、优婆塞、优婆夷身得度者，即现比丘、比丘尼、优婆塞、优婆夷身而为说法；\n\n应以长者、居士、宰官、婆罗门妇女身得度者，即现妇女身而为说法；\n\n应以童男、童女身得度者，即现童男、童女身而为说法；\n\n应以天、龙、夜叉、乾闼婆、阿修罗、迦楼罗、紧那罗、摩喉罗伽、人、非人等身得度者，即皆现之而为说法；\n\n应以执金刚神得度者，即现执金刚神而为说法。\n\n无尽意，是观世音菩萨成就如是功德，以种种形游诸国土度脱众生。是故汝等应当一心供养观世音菩萨。是观世音菩萨摩诃萨，于怖畏急难之中能施无畏，是故此娑婆世界皆号之为施无畏者。」\n\n无尽意菩萨白佛言：「世尊！我今当供养观世音菩萨。」 即解颈众宝珠、璎珞，价直百千两金，而以与之，作是言：「仁者！受此法施珍宝璎珞。」 时，观世音菩萨不肯受之。\n\n无尽意复白观世音菩萨言：「仁者！愍我等故，受此璎珞。」\n\n尔时，佛告观世音菩萨：「当愍此无尽意菩萨及四众、天、龙、夜叉、乾闼婆、阿修罗、迦楼罗、紧那罗、摩喉罗伽、人、非人等故，受是璎珞。」\n\n即时，观世音菩萨愍诸四众及于天、龙、人、非人等，受其璎珞，分作二分，一分奉释迦牟尼佛，一分奉多宝佛塔。\n\n无尽意，观世音菩萨有如是自在神力游于娑婆世界。\n\n尔时，无尽意菩萨 以偈问曰：\n\n世尊妙相具　我今重问彼\n\n佛子何因缘　名为观世音\n\n具足妙相尊　偈答无尽意\n\n汝听观音行　善应诸方所\n\n弘誓深如海　历劫不思议\n\n侍多千亿佛　发大清净愿\n\n我为汝略说　闻名及见身\n\n心念不空过　能灭诸有苦\n\n假使兴害意　推落大火坑\n\n念彼观音力　火坑变成池\n\n或漂流巨海　龙鱼诸鬼难\n\n念彼观音力　波浪不能没\n\n或在须弥峰　为人所推堕\n\n念彼观音力　如日虚空住\n\n或被恶人逐　堕落金刚山\n\n念彼观音力　不能损一毛\n\n或值冤贼绕　各执刀加害\n\n念彼观音力　咸即起慈心\n\n或遭王难苦　临刑欲寿终\n\n念彼观音力　刀寻段段坏\n\n或囚禁枷锁　手足被杻械\n\n念彼观音力　释然得解脱\n\n咒诅诸毒药　所欲害身者\n\n念彼观音力　还著于本人\n\n或遇恶罗刹　毒龙诸鬼等\n\n念彼观音力　时悉不敢害\n\n若恶兽围绕　利牙爪可怖\n\n念彼观音力　疾走无边方\n\n蚖蛇及蝮蝎　气毒烟火然\n\n念彼观音力　寻声自回去\n\n云雷鼓掣电　降雹澍大雨\n\n念彼观音力　应时得消散\n\n众生被困厄　无量苦逼身\n\n观音妙智力　能救世间苦\n\n具足神通力　广修智方便\n\n十方诸国土　无刹不现身\n\n种种诸恶趣　地狱鬼畜生\n\n生老病死苦　以渐悉令灭\n\n真观清净观　广大智慧观\n\n悲观及慈观　常愿常瞻仰\n\n无垢清净光　慧日破诸暗\n\n能伏灾风火　普明照世间\n\n悲体戒雷震　慈意妙大云\n\n澍甘露法雨　灭除烦恼焰\n\n诤讼经官处　怖畏军阵中\n\n念彼观音力　众冤悉退散\n\n妙音观世音　梵音海潮音\n\n胜彼世间音　是故须常念\n\n念念勿生疑　观世音净圣\n\n于苦恼死厄　能为作依怙\n\n具一切功德　慈眼视众生\n\n福聚海无量　是故应顶礼\n\n尔时，持地菩萨即从座起，前白佛言：「世尊！若有众生闻是观世音菩萨品自在之业、普门示现神通力者，当知是人功德不少。」\n\n佛说是普门品时，众中八万四千众生 皆发无等等 阿耨多罗三藐三菩提心。\n\n------\n\n回向\n\n愿以此功德 庄严佛净土\n\n上报四重恩 下济三途苦\n\n若有见闻者 悉发菩提心\n\n尽此一报身 同生极乐国\n\n\n\n\n\n", "金刚般若波罗蜜经.txt": "金刚般若波罗蜜经\n姚秦天竺三藏鸠摩罗什译\n　　如是我闻：\n\n　　一时，佛在舍卫国祇树给孤独园，与大比丘众千二百五十人俱。尔时，世尊食时，著衣持钵，入舍卫大城乞食。于其城中，次第乞已，还至本处。饭食讫，收衣钵，洗足已，敷座而坐。\n\n　　时，长老须菩提在大众中即从座起，偏袒右肩，右膝著地，合掌恭敬而白佛言：“希有！世尊！如来善护念诸菩萨，善付嘱诸菩萨。世尊！善男子、善女人，发阿耨多罗三藐三菩提心，应云何住？云何降伏其心？”\n\n　　佛言：“善哉，善哉！须菩提！如汝所说：‘如来善护念诸菩萨，善付嘱诸菩萨。’汝今谛听，当为汝说。善男子、善女人，发阿耨多罗三藐三菩提心，应如是住，如是降伏其心。”\n\n　　“唯然。世尊！愿乐欲闻。”\n\n　　佛告须菩提：“诸菩萨摩诃萨应如是降伏其心：‘所有一切众生之类，若卵生、若胎生、若湿生、若化生，若有色、若无色，若有想、若无想、若非有想非无想，我皆令入无余涅槃而灭度之。’如是灭度无量无数无边众生，实无众生得灭度者。何以故？须菩提！若菩萨有我相、人相、众生相、寿者相，即非菩萨。\n\n　　“复次，须菩提！菩萨于法，应无所住，行于布施，所谓不住色布施，不住声香味触法布施。须菩提！菩萨应如是布施，不住于相。何以故？若菩萨不住相布施，其福德不可思量。\n\n　　“须菩提！于意云何？东方虚空可思量不？”\n\n　　“不也，世尊！”\n\n　　“须菩提！南西北方四维上下虚空可思量不？”\n\n　　“不也，世尊！”\n\n　　“须菩提！菩萨无住相布施，福德亦复如是不可思量。须菩提！菩萨但应如所教住。\n\n　　“须菩提！于意云何？可以身相见如来不？”\n\n　　“不也，世尊！不可以身相得见如来。何以故？如来所说身相，即非身相。”\n\n　　佛告须菩提：“凡所有相，皆是虚妄。若见诸相非相，则见如来。”\n\n　　须菩提白佛言：“世尊！颇有众生，得闻如是言说章句，生实信不？”\n\n　　佛告须菩提：“莫作是说。如来灭后，后五百岁，有持戒修福者，于此章句能生信心，以此为实，当知是人不于一佛二佛三四五佛而种善根，已于无量千万佛所种诸善根，闻是章句，乃至一念生净信者，须菩提！如来悉知悉见，是诸众生得如是无量福德。何以故？是诸众生无复我相、人相、众生相、寿者相。\n\n　　“无法相，亦无非法相。何以故？是诸众生若心取相，则为著我、人、众生、寿者。\n\n　　“若取法相，即著我、人、众生、寿者。何以故？若取非法相，即著我、人、众生、寿者，是故不应取法，不应取非法。以是义故，如来常说：‘汝等比丘，知我说法，如筏喻者，法尚应舍，何况非法。’\n\n　　“须菩提！于意云何？如来得阿耨多罗三藐三菩提耶？如来有所说法耶？”\n\n　　须菩提言：“如我解佛所说义，无有定法名阿耨多罗三藐三菩提，亦无有定法，如来可说。何以故？如来所说法，皆不可取、不可说、非法、非非法。所以者何？一切贤圣，皆以无为法而有差别。”\n\n　　“须菩提！于意云何？若人满三千大千世界七宝以用布施，是人所得福德，宁为多不？”\n\n　　须菩提言：“甚多，世尊！何以故？是福德即非福德性，是故如来说福德多。”\n\n　　“若复有人，于此经中受持，乃至四句偈等，为他人说，其福胜彼。何以故？须菩提！一切诸佛，及诸佛阿耨多罗三藐三菩提法，皆从此经出。须菩提！所谓佛法者，即非佛法。\n\n　　“须菩提！于意云何？须陀洹能作是念：‘我得须陀洹果。’不？”\n\n　　须菩提言：“不也，世尊！何以故？须陀洹名为入流，而无所入，不入色、声、香、味、触、法，是名须陀洹。”\n\n　　“须菩提！于意云何？斯陀含能作是念：‘我得斯陀含果。’不？”\n\n　　须菩提言：“不也，世尊！何以故？斯陀含名一往来，而实无往来，是名斯陀含。”\n\n　　“须菩提！于意云何？阿那含能作是念：‘我得阿那含果。’不？”\n\n　　须菩提言：“不也，世尊！何以故？阿那含名为不来，而实无来，是故名阿那含。”\n\n　　“须菩提！于意云何？阿罗汉能作是念：‘我得阿罗汉道。’不？”\n\n　　须菩提言：“不也，世尊！何以故？实无有法名阿罗汉。世尊！若阿罗汉作是念：‘我得阿罗汉道。’即为著我、人、众生、寿者。世尊！佛说我得无诤三昧，人中最为第一，是第一离欲阿罗汉。我不作是念：‘我是离欲阿罗汉。’世尊！我若作是念：‘我得阿罗汉道。’世尊则不说须菩提是乐阿兰那行者！以须菩提实无所行，而名须菩提是乐阿兰那行。”\n\n　　佛告须菩提：“于意云何？如来昔在然灯佛所，于法有所得不？”\n\n　　“世尊！如来在然灯佛所，于法实无所得。”\n\n　　“须菩提！于意云何？菩萨庄严佛土不？”\n\n　　“不也，世尊！何以故？庄严佛土者，则非庄严，是名庄严。”\n\n　　“是故须菩提，诸菩萨摩诃萨应如是生清净心，不应住色生心，不应住声、香、味、触、法生心，应无所住而生其心。\n\n　　“须菩提！譬如有人，身如须弥山王，于意云何？是身为大不？”\n\n　　须菩提言：“甚大，世尊！何以故？佛说非身，是名大身。”\n\n　　“须菩提！如恒河中所有沙数，如是沙等恒河，于意云何？是诸恒河沙宁为多不？”\n\n　　须菩提言：“甚多，世尊！但诸恒河尚多无数，何况其沙。”\n\n　　“须菩提！我今实言告汝。若有善男子、善女人，以七宝满尔所恒河沙数三千大千世界，以用布施，得福多不？”\n\n　　须菩提言：“甚多，世尊！”\n\n　　佛告须菩提：“若善男子、善女人，于此经中，乃至受持四句偈等，为他人说，而此福德胜前福德。\n\n　　“复次，须菩提！随说是经，乃至四句偈等，当知此处，一切世间天、人、阿修罗，皆应供养，如佛塔庙，何况有人尽能受持读诵。须菩提！当知是人成就最上第一希有之法，若是经典所在之处，则为有佛，若尊重弟子。”\n\n　　尔时，须菩提白佛言：“世尊！当何名此经？我等云何奉持？”\n\n　　佛告须菩提：“是经名为“金刚般若波罗蜜”。以是名字，汝当奉持。所以者何？须菩提！佛说般若波罗蜜，则非般若波罗蜜。须菩提！于意云何？如来有所说法不？”\n\n　　须菩提白佛言：“世尊！如来无所说。”\n\n　　“须菩提！于意云何？三千大千世界所有微尘是为多不？”\n\n　　须菩提言：“甚多，世尊！”\n\n　　“须菩提！诸微尘，如来说非微尘，是名微尘。如来说世界，非世界，是名世界。\n\n　　“须菩提！于意云何？可以三十二相见如来不？”\n\n　　“不也，世尊！不可以三十二相得见如来。何以故？如来说三十二相，即是非相，是名三十二相。”\n\n　　“须菩提！若有善男子、善女人，以恒河沙等身命布施；若复有人，于此经中，乃至受持四句偈等，为他人说，其福甚多。”\n\n　　尔时，须菩提闻说是经，深解义趣，涕泪悲泣，而白佛言：“希有，世尊！佛说如是甚深经典，我从昔来所得慧眼，未曾得闻如是之经。世尊！若复有人得闻是经，信心清净，则生实相，当知是人，成就第一希有功德。世尊！是实相者，则是非相，是故如来说名实相。世尊！我今得闻如是经典，信解受持不足为难，若当来世，后五百岁，其有众生，得闻是经，信解受持，是人则为第一希有。何以故？此人无我相、人相、众生相、寿者相。所以者何？我相即是非相，人相、众生相、寿者相即是非相。何以故？离一切诸相，则名诸佛。”\n\n　　佛告须菩提：“如是，如是！若复有人，得闻是经，不惊、不怖、不畏，当知是人甚为希有。何以故？须菩提！如来说第一波罗蜜，非第一波罗蜜，是名第一波罗蜜。须菩提！忍辱波罗蜜，如来说非忍辱波罗蜜。何以故？须菩提！如我昔为歌利王割截身体，我于尔时，无我相、无人相、无众生相、无寿者相。何以故？我于往昔节节支解时，若有我相、人相、众生相、寿者相，应生嗔恨。须菩提！又念过去于五百世作忍辱仙人，于尔所世，无我相、无人相、无众生相、无寿者相。是故须菩提！菩萨应离一切相，发阿耨多罗三藐三菩提心，不应住色生心，不应住声香味触法生心，应生无所住心。若心有住，则为非住。是故佛说：‘菩萨心不应住色布施。’\n\n　　“须菩提！菩萨为利益一切众生，应如是布施。如来说：‘一切诸相，即是非相。’又说：‘一切众生，则非众生。’\n\n　　“须菩提！如来是真语者、实语者、如语者、不诳语者、不异语者。\n\n　　“须菩提！如来所得法，此法无实无虚。须菩提！若菩萨心住于法而行布施，如人入闇，则无所见；若菩萨心不住法而行布施，如人有目，日光明照，见种种色。\n\n　　“须菩提！当来之世，若有善男子、善女人，能于此经受持读诵，则为如来以佛智慧，悉知是人，悉见是人，皆得成就无量无边功德。\n\n　　“须菩提！若有善男子、善女人，初日分以恒河沙等身布施，中日分复以恒河沙等身布施，后日分亦以恒河沙等身布施，如是无量百千万亿劫以身布施；若复有人，闻此经典，信心不逆，其福胜彼，何况书写、受持、读诵、为人解说。\n\n　　“须菩提！以要言之，是经有不可思议、不可称量、无边功德。如来为发大乘者说，为发最上乘者说。若有人能受持读诵，广为人说，如来悉知是人，悉见是人，皆得成就不可量、不可称、无有边、不可思议功德，如是人等，则为荷担如来阿耨多罗三藐三菩提。何以故？须菩提！若乐小法者，著我见、人见、众生见、寿者见，则于此经，不能听受读诵、为人解说。\n\n　　“须菩提！在在处处，若有此经，一切世间天、人、阿修罗，所应供养；当知此处，则为是塔，皆应恭敬，作礼围绕，以诸华香而散其处。\n\n　　“复次，须菩提！善男子、善女人，受持读诵此经，若为人轻贱，是人先世罪业，应堕恶道，以今世人轻贱故，先世罪业则为消灭，当得阿耨多罗三藐三菩提。\n\n　　“须菩提！我念过去无量阿僧祇劫，于然灯佛前，得值八百四千万亿那由他诸佛，悉皆供养承事，无空过者；若复有人，于后末世，能受持读诵此经，所得功德，于我所供养诸佛功德，百分不及一，千万亿分、乃至算数譬喻所不能及。\n\n　　“须菩提！若善男子、善女人，于后末世，有受持读诵此经，所得功德，我若具说者，或有人闻，心则狂乱，狐疑不信。须菩提！当知是经义不可思议，果报亦不可思议。”\n\n　　尔时，须菩提白佛言：“世尊！善男子、善女人，发阿耨多罗三藐三菩提心，云何应住？云何降伏其心？”\n\n　　佛告须菩提：“善男子、善女人，发阿耨多罗三藐三菩提者，当生如是心：‘我应灭度一切众生。灭度一切众生已，而无有一众生实灭度者。’何以故？须菩提！若菩萨有我相、人相、众生相、寿者相，则非菩萨。所以者何？须菩提！实无有法发阿耨多罗三藐三菩提者。\n\n　　“须菩提！于意云何？如来于然灯佛所，有法得阿耨多罗三藐三菩提不？”\n\n　　“不也，世尊！如我解佛所说义，佛于然灯佛所，无有法得阿耨多罗三藐三菩提。”\n\n　　佛言：“如是，如是！须菩提！实无有法如来得阿耨多罗三藐三菩提。须菩提！若有法如来得阿耨多罗三藐三菩提者，然灯佛则不与我受记：‘汝于来世，当得作佛，号释迦牟尼。’以实无有法得阿耨多罗三藐三菩提，是故然灯佛与我受记，作是言：‘汝于来世，当得作佛，号释迦牟尼。’何以故？如来者，即诸法如义。\n\n　　“若有人言：‘如来得阿耨多罗三藐三菩提。’须菩提！实无有法，佛得阿耨多罗三藐三菩提。须菩提！如来所得阿耨多罗三藐三菩提，于是中无实无虚。是故如来说：‘一切法皆是佛法。’须菩提！所言一切法者，即非一切法，是故名一切法。\n\n　　“须菩提！譬如人身长大。”\n\n　　须菩提言：“世尊！如来说人身长大，则为非大身，是名大身。”\n\n　　“须菩提！菩萨亦如是。若作是言：‘我当灭度无量众生。’则不名菩萨。何以故？须菩提！实无有法名为菩萨。是故佛说：‘一切法无我、无人、无众生、无寿者。’须菩提！若菩萨作是言：‘我当庄严佛土。’是不名菩萨。何以故？如来说庄严佛土者，即非庄严，是名庄严。须菩提！若菩萨通达无我法者，如来说名真是菩萨。\n\n　　“须菩提！于意云何？如来有肉眼不？”\n\n　　“如是，世尊！如来有肉眼。”\n\n　　“须菩提！于意云何？如来有天眼不？”\n\n　　“如是，世尊！如来有天眼。”\n\n　　“须菩提！于意云何？如来有慧眼不？”\n\n　　“如是，世尊！如来有慧眼。”\n\n　　“须菩提！于意云何？如来有法眼不？”\n\n　　“如是，世尊！如来有法眼。”\n\n　　“须菩提！于意云何？如来有佛眼不？”\n\n　　“如是，世尊！如来有佛眼。”\n\n　　“须菩提！于意云何？恒河中所有沙，佛说是沙不？”\n\n　　“如是，世尊！如来说是沙。”\n\n　　“须菩提！于意云何？如一恒河中所有沙，有如是等恒河，是诸恒河所有沙数，佛世界如是，宁为多不？”\n\n　　“甚多，世尊！”\n\n　　佛告须菩提：“尔所国土中，所有众生，若干种心，如来悉知。何以故？如来说诸心，皆为非心，是名为心。所以者何？须菩提！过去心不可得，现在心不可得，未来心不可得。\n\n　　“须菩提！于意云何？若有人满三千大千世界七宝以用布施，是人以是因缘，得福多不？”\n\n　　“如是，世尊！此人以是因缘，得福甚多。”\n\n　　“须菩提！若福德有实，如来不说得福德多；以福德无故，如来说得福德多。\n\n　　“须菩提！于意云何？佛可以具足色身见不？”\n\n　　“不也，世尊！如来不应以具足色身见。何以故？如来说具足色身，即非具足色身，是名具足色身。”\n\n　　“须菩提！于意云何？如来可以具足诸相见不？”\n\n　　“不也，世尊！如来不应以具足诸相见。何以故？如来说诸相具足，即非具足，是名诸相具足。”\n\n　　“须菩提！汝勿谓如来作是念：‘我当有所说法。’莫作是念，何以故？若人言：‘如来有所说法。’即为谤佛，不能解我所说故。须菩提！说法者，无法可说，是名说法。”\n\n　　尔时，慧命须菩提白佛言：“世尊！颇有众生，于未来世，闻说是法，生信心不？”\n\n　　佛言：“须菩提！彼非众生，非不众生。何以故？须菩提！众生、众生者，如来说非众生，是名众生。”\n\n　　须菩提白佛言：“世尊！佛得阿耨多罗三藐三菩提，为无所得耶？”\n\n　　“如是，如是！须菩提！我于阿耨多罗三藐三菩提乃至无有少法可得，是名阿耨多罗三藐三菩提。\n\n　　“复次，须菩提！是法平等，无有高下，是名阿耨多罗三藐三菩提；以无我、无人、无众生、无寿者，修一切善法，则得阿耨多罗三藐三菩提。须菩提！所言善法者，如来说非善法，是名善法。\n\n　　“须菩提！若三千大千世界中所有诸须弥山王，如是等七宝聚，有人持用布施；若人以此般若波罗蜜经，乃至四句偈等，受持读诵、为他人说，于前福德百分不及一，百千万亿分，乃至算数譬喻所不能及。\n\n　　“须菩提！于意云何？汝等勿谓如来作是念：‘我当度众生。’须菩提！莫作是念。何以故？实无有众生如来度者，若有众生如来度者，如来则有我、人、众生、寿者。须菩提！如来说：‘有我者，则非有我，而凡夫之人以为有我。’须菩提！凡夫者，如来说则非凡夫。\n\n　　“须菩提！于意云何？可以三十二相观如来不？”\n\n　　须菩提言：“如是，如是！以三十二相观如来。”\n\n　　佛言：“须菩提！若以三十二相观如来者，转轮圣王则是如来。”\n\n　　须菩提白佛言：“世尊！如我解佛所说义，不应以三十二相观如来。”\n\n　　尔时，世尊而说偈言：\n\n　　“若以色见我，　　以音声求我，\n\n　　是人行邪道，　　不能见如来。\n\n　　“须菩提！汝若作是念：‘如来不以具足相故，得阿耨多罗三藐三菩提。’须菩提！莫作是念。如来不以具足相故，得阿耨多罗三藐三菩提。\n\n　　“须菩提！汝若作是念：‘发阿耨多罗三藐三菩提者，说诸法断灭相。’莫作是念。何以故？发阿耨多罗三藐三菩提心者，于法不说断灭相。\n\n　　“须菩提！若菩萨以满恒河沙等世界七宝布施；若复有人知一切法无我，得成于忍，此菩萨胜前菩萨所得功德。须菩提！以诸菩萨不受福德故。”\n\n　　须菩提白佛言：“世尊！云何菩萨不受福德？”\n\n　　“须菩提！菩萨所作福德，不应贪著，是故说不受福德。\n\n　　“须菩提！若有人言：‘如来若来若去、若坐若卧。’是人不解我所说义。何以故？如来者，无所从来，亦无所去，故名如来。\n\n　　“须菩提！若善男子、善女人，以三千大千世界碎为微尘，于意云何？是微尘众宁为多不？”\n\n　　“甚多，世尊！何以故？若是微尘众实有者，佛则不说是微尘众。所以者何？佛说微尘众，则非微尘众，是名微尘众。世尊！如来所说三千大千世界，则非世界，是名世界。何以故？若世界实有者，则是一合相。如来说一合相，则非一合相，是名一合相。”\n\n　　“须菩提！一合相者，则是不可说，但凡夫之人贪著其事。\n\n　　“须菩提！若人言：‘佛说我见、人见、众生见、寿者见。’须菩提！于意云何？是人解我所说义不？”\n\n　　“世尊！是人不解如来所说义。何以故？世尊说我见、人见、众生见、寿者见，即非我见、人见、众生见、寿者见，是名我见、人见、众生见、寿者见。”\n\n　　“须菩提！发阿耨多罗三藐三菩提心者，于一切法，应如是知，如是见，如是信解，不生法相。须菩提！所言法相者，如来说即非法相，是名法相。\n\n　　“须菩提！若有人以满无量阿僧祇世界七宝持用布施，若有善男子、善女人，发菩萨心者，持于此经，乃至四句偈等，受持读诵，为人演说，其福胜彼。云何为人演说？不取于相，如如不动。何以故？\n\n　　“一切有为法，　　如梦、幻、泡、影，\n\n　　如露亦如电，　　应作如是观。”\n\n　　佛说是经已，长老须菩提及诸比丘、比丘尼、优婆塞、优婆夷，一切世间天、人、阿修罗，闻佛所说，皆大欢喜，信受奉行。\n\n金刚般若波罗蜜经\n　　真言\n\n　　那谟婆伽跋帝　钵喇壤　波罗弭多曳　唵伊利底　伊室利　输卢驮　毗舍耶　毗舍耶　莎婆诃"};