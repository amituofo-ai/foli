const SUTRAS_DATA = {"地藏菩萨本愿经.txt":{"value":"【开经偈】\r\n无上甚深微妙法 百千万劫难遭遇 我今见闻得受持 愿解如来真实义\r\n\r\n【地藏菩萨本愿经】\r\n  唐 实叉难陀译   \r\n\r\n地藏菩萨本愿经卷上\r\n唐于阗国三藏沙门实叉难陀译\r\n忉利天宫神通品第一\r\n　　如是我闻。一时佛在忉利天。为母说法。尔时十方无量世界不可说不可说一切诸佛。及大菩萨摩诃萨。皆来集会。赞叹释迦牟尼佛。能于五浊恶世。现不可思议大智慧神通之力。调伏刚强众生知苦乐法。各遣侍者问讯世尊。是时如来含笑。放百千万亿大光明云。所谓大圆满光明云。大慈悲光明云。大智慧光明云。大般若光明云。大三昧光明云。大吉祥光明云。大福德光明云。大功德光明云。大归依光明云。大赞叹光明云。放如是等不可说光明云已。又出种种微妙之音。所谓檀波罗蜜音。尸波罗蜜音。羼提波罗蜜音。毗离耶波罗蜜音。禅波罗蜜音。般若波罗蜜音。慈悲音喜舍音。解脱音无漏音。智慧音大智慧音。师子吼音大师子吼音。云雷音大云雷音。出如是等不可说不可说音已。娑婆世界及他方国土。有无量亿天龙鬼神。亦集到忉利天宫。所谓四天王天忉利天。须焰摩天兜率陀天。化乐天他化自在天。梵众天梵辅天大梵天。少光天无量光天光音天。少净天无量净天遍净天。福生天福爱天广果天。无想天无烦天无热天。善见天善现天色究竟天。摩醯首罗天乃至非想非非想处天。一切天众龙众鬼神等众悉来集会。复有他方国土及娑婆世界。海神江神河神树神。山神地神川泽神苗稼神昼神。夜神空神天神。饮食神草木神。如是等神皆来集会。复有他方国土及娑婆世界诸大鬼王。所谓恶目鬼王啖血鬼王。啖精气鬼王啖胎卵鬼王。行病鬼王摄毒鬼王。慈心鬼王福利鬼王。大爱敬鬼王如是等鬼王。皆来集会。尔时释迦牟尼佛告文殊师利法王子菩萨摩诃萨。汝观是一切诸佛菩萨。及天龙鬼神。此世界他世界此国土他国土。如是今来集会到忉利天者。汝知数不。文殊师利白佛言。世尊若以我神力千劫测度不能得知。佛告文殊师利。吾以佛眼观故犹不尽数。此皆是地藏菩萨久远劫来。已度当度未度。已成就当成就。未成就。文殊师利白佛言。世尊我已过去久修善根证无碍智。闻佛所言即当信受。小果声闻天龙八部。及未来世诸众生等。虽闻如来诚实之语必怀疑惑。设使顶受未免兴谤。唯愿世尊广说地藏菩萨摩诃萨。因地作何行立何愿。而能成就不思议事。佛告文殊师利。譬如三千大千世界。所有草木丛林稻麻竹苇。山石微尘一物一数。作一恒河。一恒河沙一沙之界。一界之内一尘一劫。一劫之内所积尘数。尽克为劫。地藏菩萨证十地果位已来。千倍多于上喻。何况地藏菩萨在声闻辟支佛地。文殊师利。此菩萨威神誓愿不可思议。若未来世有善男子善女人。闻是菩萨名字。或赞叹或瞻礼。或称名或供养。乃至彩画刻镂塑漆形像。是人当得百返生于三十三天永不堕恶道。文殊师利。是地藏菩萨摩诃萨。于过去久远不可说不可说劫前。身为大长者子。时世有佛号曰师子奋迅具足万行如来。时长者子见佛相好千福庄严。因问彼佛。作何行愿而得此相。时师子奋迅具足万行如来。告长者子。欲证此身当须久远度脱一切受苦众生。文殊师利。时长者子因发愿言。我今尽未来际不可计劫。为是罪苦六道众生广设方便尽令解脱。而我自身方成佛道。以是于彼佛前立斯大愿。于今百千万亿那由他不可说劫尚为菩萨。又于过去不可思议阿僧祇劫。时世有佛号曰觉华定自在王如来。彼佛寿命四百千万亿阿僧祇劫。像法之中有一婆罗门女。宿福深厚众所钦敬。行住坐卧诸天卫护。其母信邪常轻三宝。是时圣女广说方便。劝诱其母令生正见。而此女母未全生信。不久命终。魂神堕在无间地狱。时婆罗门女知母在世不信因果。计当随业必生恶趣。遂卖家宅广求香华及诸供具。于先佛塔寺大兴供养。见觉华定自在王如来其形像在一寺中。塑画威容端严毕备。时婆罗门女瞻礼尊容。倍生敬仰私自念言。佛名大觉具一切智。若在世时我母死后。傥来问佛必知处所。时婆罗门女垂泣良久。瞻恋如来忽闻空中声曰。泣者圣女勿至悲哀。我今示汝母之去处。婆罗门女合掌向空而白空曰。是何神德宽我忧虑。我自失母已来昼夜忆恋。无处可问知母生界。时空中有声再报女曰。我是汝所瞻礼者。过去觉华定自在王如来。见汝忆母倍于常情众生之分。故来告示。婆罗门女闻此声已。举身自扑支节皆损。左右扶侍良久方稣。而白空曰。愿佛慈愍速说我母生界。我今身心将死不久。时觉华定自在王如来告圣女曰。汝供养毕但早返舍。端坐思惟吾之名号。即当知母所生去处。时婆罗门女寻礼佛已即归其舍。以忆母故端坐念觉华定自在王如来。经一日一夜。忽见自身。到一海边其水涌沸。多诸恶兽尽复铁身。飞走海上东西驰逐。见诸男子女人百千万数出没海中。被诸恶兽争取食啖。又见夜叉其形各异。或多手多眼多足多头。口牙外出利刃如剑。驱诸罪人使近恶兽。复自搏攫头足相就。其形万类不敢久视。时婆罗门女以念佛力故自然无惧。有一鬼王名曰无毒。稽首来迎白圣女曰。善哉菩萨何缘来此。时婆罗门女问鬼王曰。此是何处。无毒答曰。此是大铁围山西面第一重海。圣女问曰。我闻铁围之内。地狱在中是事实不。无毒答曰实有地狱。圣女问曰。我今云何得到狱所。无毒答曰。若非威神即须业力。非此二事终不能到。圣女又问。此水何缘而乃涌沸。多诸罪人及以恶兽。无毒答曰。此是阎浮提造恶众生新死之者。经四十九日后。无人继嗣为作功德救拔苦难。生时又无善因当据本业所感地狱。自然先渡此海。海东十万由旬又有一海其苦倍此。彼海之东又有一海其苦复倍。三业恶因之所招感。共号业海其处是也。圣女又问鬼王无毒曰地狱何在。无毒答曰。三海之内是大地狱。其数百千各各差别。所谓大者具有十八次有五百苦毒无量。次有千百亦无量苦。圣女又问大鬼王曰。我母死来未久。不知魂神当至何趣。鬼王问圣女曰。菩萨之母在生习何行业。圣女答曰我母邪见讥毁三宝。设或暂信旋又不敬。死虽日浅未知生处。无毒问曰。菩萨之母姓氏何等。圣女答曰。我父我母俱婆罗门种。父号尸罗善现母号悦帝利。无毒合掌启菩萨曰。愿圣者却返本处。无至忧忆悲恋。悦帝利罪女生天以来经今三日。云承孝顺之子为母设供修福。布施觉华定自在王如来塔寺。非唯菩萨之母得脱地狱。应是无间罪人此日悉得受乐俱同生讫。鬼王言毕合掌而退。婆罗门女寻如梦归。悟此事已。便于觉华定自在王如来塔像之前立弘誓愿。愿我尽未来劫。应有罪苦众生广设方便使令解脱。佛告文殊师利。时鬼王无毒者当今财首菩萨是。婆罗门女者即地藏菩萨是。\r\n\r\n分身集会品第二\r\n　　尔时百千万亿不可思不可议不可量不可说无量阿僧祇世界。所有地狱处分身地藏菩萨。俱来集在忉利天宫。以如来神力故。各以方面与诸得解脱从业道出者。亦各有千万亿那由他数。共持香华来供养佛。彼诸同来等辈。皆因地藏菩萨教化。永不退转于阿耨多罗三藐三菩提。是诸众等久远劫来。流浪生死六道受苦暂无休息。以地藏菩萨广大慈悲深誓愿故。各获果证既至忉利。心怀踊跃瞻仰如来目不暂舍。尔时世尊舒金色臂。摩百千万亿不可思不可议不可量不可说无量阿僧祇世界诸分身地藏菩萨摩诃萨顶。而作是言。吾于五浊恶世。教化如是刚强众生。令心调伏舍邪归正。十有一二尚恶习在。吾亦分身千百亿广设方便。或有利根闻即信受。或有善果勤劝成就。或有暗钝久化方归。或有业重不生敬仰。如是等辈众生。各各差别分身度脱。或现男子身或现女人身。或现天龙身或现神鬼身。或现山林川原河池泉井。利及于人悉皆度脱。或现天帝身或现梵王身。或现转轮王身或现居士身。或现国王身或现宰辅身。或现官属身。或现比丘．比丘尼．优婆塞．优婆夷身。乃至声闻．罗汉．辟支佛．菩萨等身。而以化度。非但佛身独现其前。汝观吾累劫勤苦。度脱如是等难化刚强罪苦众生。其有未调伏者随业报应。若堕恶趣受大苦时。汝当忆念。吾在忉利天宫殷勤付嘱。令娑婆世界至弥勒出世已来众生。悉使解脱永离诸苦遇佛授记。尔时诸世界分身地藏菩萨。共复一形涕泪哀恋白其佛言。我从久远劫来蒙佛接引。使获不可思议神力具大智慧。我所分身遍满百千万亿恒河沙世界。每一世界化百千万亿身。每一身度百千万亿人。令归敬三宝永离生死至涅槃乐但于佛法中所为善事。一毛一渧一沙一尘。或毫发许。我渐度脱使获大利。唯愿世尊不以后世恶业众生为虑。如是三白佛言。唯愿世尊不以后世恶业众生为虑。尔时佛赞地藏菩萨言。善哉善哉吾助汝喜。汝能成就久远劫来发弘誓愿。广度将毕即证菩提。\r\n\r\n观众生业缘品第三\r\n　　尔时佛母摩耶夫人。恭敬合掌问地藏菩萨言。圣者。阎浮众生造业差别。所受报应其事云何。地藏答言。千万世界乃及国土。或有地狱或无地狱。或有女人或无女人。或有佛法或无佛法。乃至声闻辟支佛亦复如是非但地狱罪报一等。摩耶夫人重白菩萨。且愿闻于阎浮罪报所感恶趣。地藏答言。圣母。唯愿听受。我粗说之。佛母白言。愿圣者说尔时地藏菩萨白圣母言。南阎浮提罪报名号如是。若有众生不孝父母或至杀害。当堕无间地狱。千万亿劫求出无期。若有众生出佛身血。毁谤三宝不敬尊经。亦当堕于无间地狱。千万亿劫求出无期。若有众生侵损常住点污僧尼。或伽蓝内恣行淫欲。或杀或害如是等辈。当堕无间地狱。千万亿劫求出无期。若有众生伪作沙门心非沙门。破用常住欺诳白衣。违背戒律种种造恶。如是等辈当堕无间地狱。千万亿劫求出无期。若有众生偷窃常住财物谷米饮食衣服乃至一物不与取者。当堕无间地狱。千万亿劫求出无期。地藏白言。圣母。若有众生作如是罪。当堕五无间地狱。求暂停苦一念不得。摩耶夫人重白地藏菩萨言。云何名为无间地狱。地藏白言。圣母。诸有地狱在大铁围山之内。其大地狱有一十八所。次有五百名号各别。次有千百名字亦别。无间狱者其狱城周匝八万余里。其城纯铁高一万里。城上火聚少有空缺。其狱城中诸狱相连名号各别独有一狱名曰无间。其狱周匝万八千里。狱墙高一千里悉是铁为。上火彻下下火彻上。铁蛇铁狗吐火驰逐。狱墙之上东西而走。狱中有床遍满万里。一人受罪自见其身遍卧满床。千万人受罪亦各自见身满床上。众业所感获报如是。又诸罪人备受众苦。千百夜叉及以恶鬼。口牙如剑眼如电光。手复铜爪拖拽罪人。复有夜叉执大铁戟中罪人身。或中口鼻或中腹背。抛空翻接或置床上。复有铁鹰啖罪人目。复有铁蛇缴罪人颈。百肢节内悉下长钉。拔舌耕犁抽肠剉斩。洋铜灌口热铁缠身。万死千生业感如是。动经亿劫求出无期。此界坏时寄生他界。他界次坏转寄他方。他方坏时展转相寄。此界成后还复而来。无间罪报其事如是。又五事业感故称无间。何等为五。一者日夜受罪以至劫数。无时间绝故称无间。二者一人亦满多人亦满故称无间。三者罪器叉棒鹰蛇狼犬。碓磨锯凿剉斫镬汤。铁网铁绳铁驴铁马。生革络首热铁浇身。饥吞铁丸渴饮铁汁。从年竟劫数那由他。苦楚相连更无间断故称无间。四者不问男子女人羌胡夷狄老幼贵贱。或龙或神或天或鬼。罪行业感悉同受之故称无间。五者若堕此狱。从初入时至百千劫。一日一夜万死万生。求一念间暂住不得。除非业尽方得受生。以此连绵故称无间。地藏菩萨白圣母言。无间地狱粗说如是。若广说地狱罪器等名及诸苦事。一劫之中求说不尽。摩耶夫人闻已。愁忧合掌顶礼而退。\r\n\r\n阎浮众生业感品第四\r\n　　尔时地藏菩萨摩诃萨白佛言。世尊。我承佛如来威神力故。遍百千万亿世界。分是身形救拔一切业报众生。若非如来大慈力故。即不能作如是变化。我今又蒙佛付嘱。至阿逸多成佛已来。六道众生遣令度脱。唯然世尊愿不有虑。尔时佛告地藏菩萨。一切众生未解脱者。性识无定。恶习结业善习结果。为善为恶逐境而生。轮转五道暂无休息。动经尘劫迷惑障难。如鱼游网将是长流。脱入暂出又复遭网。以是等辈吾当忧念。汝既毕是往愿。累劫重誓广度罪辈。吾复何虑。说是语时。会中有一菩萨摩诃萨。名定自在王。白佛言。世尊。地藏菩萨。累劫已来各发何愿。今蒙世尊殷勤赞叹。唯愿世尊略而说之。尔时世尊告定自在王菩萨。谛听谛听善思念之。吾当为汝分别解说。乃往过去无量阿僧祇那由他不可说劫。尔时有佛号一切智成就如来应供正遍知明行足善逝世间解无上士调御丈夫天人师佛世尊。其佛寿命六万劫。未出家时为小国王。与一邻国王为友。同行十善饶益众生。其邻国内所有人民多造众恶。二王议计广设方便。一王发愿早成佛道。当度是辈令使无余。一王发愿若不先度罪苦。令是安乐得至菩提。我终未愿成佛。佛告定自在王菩萨。一王发愿早成佛者。即一切智成就如来是。一王发愿永度罪苦众生。未愿成佛者即地藏菩萨是。复于过去无量阿僧祇劫。有佛出世名清净莲华目如来。其佛寿命四十劫。像法之中有一罗汉福度众生。因次教化。遇一女人字曰光目。设食供养。罗汉问之欲愿何等。光目答言。我以母亡之日资福救拔。未知我母生处何趣。罗汉愍之为入定观。见光目女母堕在恶趣受极大苦。罗汉问光目言。汝母在生作何行业。今在恶趣受极大苦。光目答言。我母所习。唯好食啖鱼鳖之属。所食鱼鳖多食其子。或炒或煮恣情食啖。计其命数千万复倍。尊者慈愍如何哀救。罗汉愍之为作方便。劝光目言。汝可志诚念清净莲华目如来兼塑画形像存亡获报。光目闻已即舍所爱。寻画佛像而供养之。复恭敬心悲泣瞻礼。忽于夜后梦见佛身。金色晃耀如须弥山。放大光明而告光目。汝母不久当生汝家。才觉饥寒即当言说。其后家内婢生一子。未满三日而乃言说。稽首悲泣告于光目。生死业缘果报自受。吾是汝母。久处暗冥。自别汝来。累堕大地狱。蒙汝福力方得受生。为下贱人又复短命。寿年十三更落恶道。汝有何计令吾脱免。光目闻说知母无疑。哽咽悲啼而白婢子。既是我母合知本罪。作何行业堕于恶道。婢子答言。以杀害毁骂二业受报。若非蒙福救拔吾难。以是业故未合解脱。光目问言。地狱罪报其事云何。婢子答言。罪苦之事不忍称说。百千岁中卒白难竟。光目闻已啼泪号泣。而白空界。愿我之母永脱地狱。毕十三岁更无重罪及历恶道。十方诸佛慈哀愍我。听我为母所发广大誓愿。若得我母永离三涂及斯下贱。乃至女人之身永劫不受者。愿我自今日后。对清净莲华目如来像前。却后百千万亿劫中。应有世界所有地狱。及三恶道诸罪苦众生。誓愿救拔令离地狱恶趣畜生饿鬼等。如是罪报等人尽成佛竟。我然后方成正觉。发誓愿已。具闻清净莲华目如来。而告之曰。光目。汝大慈愍善能为母发如是大愿。吾观汝母十三岁毕舍此报已生为梵志寿年百岁。过是报后当生无忧国土。寿命不可计劫。后成佛果广度人天数如恒河沙。佛告定自在王。尔时罗汉福度光目者即无尽意菩萨是。光目母者即解脱菩萨是。光目女者即地藏菩萨是。过去久远劫中如是慈愍。发恒河沙愿广度众生。未来世中若有男子女人。不行善者。行恶者。乃至不信因果者。邪淫妄语者。两舌恶口者。毁谤大乘者。如是诸业众生必堕恶趣。若遇善知识劝。令一弹指间。归依地藏菩萨。是诸众生即得解脱三恶道报。若能志心归敬及瞻礼赞叹。香华衣服种种珍宝或复饮食。如是奉事者。未来百千万亿劫中。常在诸天受胜妙乐。若天福尽下生人间。犹百千劫常为帝王。能忆宿命因果本末。定自在王。如是地藏菩萨。有如此不可思议大威神力广利众生。汝等诸菩萨当记是经广宣流布。定自在王白佛言。世尊愿不有虑。我等千万亿菩萨摩诃萨。必能承佛威神广演是经。于阎浮提利益众生。定自在王菩萨白世尊已。合掌恭敬作礼而退。尔时四方天王俱从座起。合掌恭敬白佛言。世尊。地藏菩萨于久远劫来。发如是大愿。云何至今犹度未绝。更发广大誓言。唯愿世尊为我等说。佛告四天王。善哉善哉吾今为汝及未来现在天人众等广利益故。说地藏菩萨于娑婆世界阎浮提内生死道中。慈哀救拔度脱一切罪苦众生方便之事。四天王言。唯然世尊愿乐欲闻。佛告四天王。地藏菩萨久远劫来。迄至于今度脱众生犹未毕愿。慈愍此世罪苦众生。复观未来无量劫中因蔓不断。以是之故又发重愿。如是菩萨于娑婆世界阎浮提中。百千万亿方便而为教化。四天王。地藏菩萨若遇杀生者说宿殃短命报。若遇窃盗者说贫穷苦楚报。若遇邪淫者说雀鸽鸳鸯报。若遇恶口者说眷属斗诤报。若遇毁谤者说无舌疮口报。若遇嗔恚者说丑陋癃残报。若遇悭吝者说所求违愿报。若遇饮食无度者说饥渴咽病报。若遇畋猎恣情者说惊狂丧命报。若遇悖逆父母者说天地灾杀报。若遇烧山林木者说狂迷取死报。若遇前后父母恶毒者说返生鞭挞现受报。若遇网捕生雏者说骨肉分离报。若遇毁谤三宝者说盲聋喑哑报。若遇轻法慢教者说永处恶道报。若遇破用常住者说亿劫轮回地狱报。若遇污梵诬僧者。说永在畜生报。若遇汤火斩斫伤生者说轮回递偿报。若遇破戒犯斋者说禽兽饥饿报。若遇非理毁用者说所求阙绝报。若遇吾我贡高者说卑使下贱报。若遇两舌斗乱者说无舌百舌报。若遇邪见者说边地受生报。如是等阎浮提众生。身口意业恶习结果。百千报应今粗略说。如是等阎浮提众生业感差别。地藏菩萨百千方便而教化之。是诸众生先受如是等报。后堕地狱动经劫数无有出期。是故汝等护人护国。无令是诸众业迷惑众生。四天王闻已。涕泪悲叹合掌而退。\r\n\r\n地狱名号品第五\r\n　　尔时普贤菩萨摩诃萨白地藏菩萨言。仁者。愿为天龙四众及未来现在一切众生。说娑婆世界及阎浮提罪苦众生所受报处地狱名号。及恶报等事。使未来世末法众生知是果报。地藏答言。仁者。我今承佛威神及大士之力。略说地狱名号及罪报恶报之事。仁者。阎浮提东方有山号曰铁围。其山黑邃无日月光。有大地狱号极无间。又有地狱名大阿鼻。复有地狱名曰四角。复有地狱名曰飞刀。复有地狱名曰火箭。复有地狱名曰夹山。复有地狱名曰通枪。复有地狱名曰铁车。复有地狱名曰铁床。复有地狱名曰铁牛。复有地狱名曰铁衣。复有地狱名曰千刃。复有地狱名曰铁驴。复有地狱名曰洋铜。复有地狱名曰抱柱。复有地狱名曰流火。复有地狱名曰耕舌。复有地狱名为剉首。复有地狱名曰烧脚。复有地狱名曰啖眼。复有地狱名曰铁丸。复有地狱名曰诤论。复有地狱名曰铁鈇。复有地狱名曰多嗔。地藏白言。仁者。铁围之内有如是等地狱其数无限。更有叫唤地狱．拔舌地狱．粪尿地狱．铜锁地狱．火象地狱．火狗地狱．火马地狱．火牛地狱．火山地狱．火石地狱．火床地狱．火梁地狱．火鹰地狱．锯牙地狱．剥皮地狱．饮血地狱．烧手地狱．烧脚地狱．倒刺地狱．火屋地狱．铁屋地狱．火狼地狱．如是等地狱．其中各各复有诸小地狱．或一或二或三或四乃至百千。其中名号各各不同。地藏菩萨告普贤菩萨言。仁者。此者皆是南阎浮提行恶众生。业感如是业力甚大。能敌须弥能深巨海能障圣道。是故众生莫轻小恶以为无罪。死后有报纤毫受之。父子至亲岐路各别。纵然相逢无肯代受。我今承佛威力。略说地狱罪报之事。唯愿仁者暂听是言。普贤答言。吾以久知三恶道报。望仁者说令后世末法一切恶行众生。闻仁者说使令归佛。地藏白言。仁者。地狱罪报其事如是。或有地狱取罪人舌使牛耕之。或有地狱取罪人心夜叉食之。或有地狱镬汤盛沸煮罪人身。或有地狱赤烧铜柱使罪人抱。或有地狱使诸火烧趁及罪人。或有地狱一向寒冰。或有地狱无限粪尿。或有地狱纯飞[金*疾]鏫。或有地狱多攒火枪。或有地狱唯撞胸背。或有地狱但烧手足。或有地狱盘缴铁蛇。或有地狱驱逐铁狗。或有地狱尽驾铁骡。仁者如是等报。各各狱中有百千种。业道之器无非是铜是铁是石是火。此四种物众业行感。若广说地狱罪报等事。一一狱中更有百千种苦楚。何况多狱。我今承佛威神及仁者问。略说如是。若广解说穷劫不尽。\r\n\r\n如来赞叹品第六\r\n　　尔时世尊举身放大光明。遍照百千万亿恒河沙等诸佛世界。出大音声普告诸佛世界一切诸菩萨摩诃萨及天龙鬼神人非人等。听吾今日称扬赞叹地藏菩萨摩诃萨。于十方世界现大不可思议威神慈悲之力。救护一切罪苦之事。吾灭度后汝等诸菩萨大士。及天龙鬼神等。广作方便卫护是经。令一切众生证涅槃乐。说是语已会中有一菩萨。名曰普广。合掌恭敬而白佛言。今见世尊赞叹地藏菩萨。有如是不可思议大威神德。唯愿世尊为未来世末法众生。宣说地藏菩萨利益人天因果等事。使诸天龙八部及未来世众生顶受佛语。尔时世尊告普广菩萨及四众等。谛听谛听吾当为汝略说地藏菩萨利益人天福德之事。普广白言。唯然世尊愿乐欲闻。佛告普广菩萨。未来世中若有善男子善女人。闻是地藏菩萨摩诃萨名者。或合掌者赞叹者。作礼者。恋慕者。是人超越三十劫罪。普广。若有善男子善女人。或彩画形像。或土石胶漆金银铜铁。作此菩萨一瞻一礼者。是人百返生于三十三天。永不堕于恶道。假如天福尽故下生人间。犹为国王不失大利。若有女人厌女人身。尽心供养地藏菩萨画像。及土石胶漆铜铁等像。如是日日不退。常以华香饮食衣服缯彩幢幡钱宝物等供养。是善女人尽此一报女身。百千万劫更不生有女人世界。何况复受。除非慈愿力故要受女身度脱众生。承斯供养地藏力故及功德力。百千万劫不受女身。复次普广。若有女人厌是丑陋多疾病者。但于地藏像前志心瞻礼。食顷之间。是人千万劫中所受生身相貌圆满。是丑陋女人如不厌女身。即百千万亿生中。常为王女乃及王妃宰辅大姓大长者女。端正受生诸相圆满。由志心故瞻礼地藏菩萨获福如是。复次普广。若有善男子善女人。能对菩萨像前。作诸伎乐及歌咏赞叹香华供养。乃至劝于一人多人。如是等辈现在世中及未来世。常得百千鬼神日夜卫护。不令恶事辄闻其耳。何况亲受诸横。复次普广。未来世中若有恶人及恶神恶鬼。见有善男子善女人。归敬供养赞叹瞻礼地藏菩萨形像。或妄生讥毁。谤无功德及利益事。或露齿笑或背面非。或劝人共非。或一人非或多人非。乃至一念生讥毁者。如是之人贤劫千佛灭度。讥毁之报尚在阿鼻地狱受极重罪。过是劫已方受饿鬼。又经千劫复受畜生。又经千劫方得人身。纵受人身贫穷下贱诸根不具。多被恶业来结其心。不久之间复堕恶道。是故普广。讥毁他人供养尚获此报。何况别生恶见毁灭。复次普广。若未来世有男子女人。久处床枕求生求死了不可得。或夜梦恶鬼乃及家亲。或游险道或多魇寐。共鬼神游。日月岁深转复尪瘵眠中叫苦惨凄不乐者。此皆是业道论对未定轻重。或难舍寿或不得愈。男女俗眼不辨是事。但当对诸佛菩萨像前。高声转读此经一遍。或取病人可爱之物。或衣服宝贝庄园舍宅。对病人前高声唱言。我某甲等为是病人。对经像前舍诸等物。或供养经像或造佛菩萨形像。或造塔寺或然油灯。或施常住。如是三白病人。遣令闻知。假令诸识分散至气尽者。乃至一日二日三日四日至七日已来。但高声白高声读经。是人命终之后宿殃重罪至于五无间罪永得解脱。所受生处常知宿命。何况善男子善女人。自书此经或教人书或自塑画菩萨形像。乃至教人塑画。所受果报必获大利。是故普广。若见有人读诵是经。乃至一念赞叹是经或恭敬者。汝须百千方便。劝是等人勤心莫退。能得未来现在千万亿不可思议功德。复次普广。若未来世诸众生等。或梦或寐见诸鬼神乃及诸形。或悲或啼或愁或叹或恐或怖。此皆是一生十生百生千生。过去父母男女弟妹夫妻眷属在于恶趣未得出离。无处希望福力救拔。当告宿世骨肉。使作方便愿离恶道。普广。汝以神力遣是眷属。令对诸佛菩萨像前。志心自读此经或请人读。其数三遍或七遍。如是恶道眷属。经声毕是遍数当得解脱。乃至梦寐之中永不复见。复次普广若未来世有诸下贱等人或奴或婢。乃至诸不自由之人。觉知宿业要忏悔者。志心瞻礼地藏菩萨形像。乃至一七日中念菩萨名可满万遍。如是等人尽此报后。千万生中常生尊贵。更不经三恶道苦。复次普广。若未来世中阎浮提内。刹利婆罗门长者居士一切人等。及异姓种族有新产者。或男或女七日之中。早与读诵此不思议经典。更为念菩萨名可满万遍。是新生子或男或女。宿有殃报便得解脱。安乐易养寿命增长。若是承福生者转增安乐及与寿命。复次普广。若未来世众生。于月一日八日十四日十五日十八日二十三二十四二十八二十九日乃至三十日。是诸日等诸罪结集定其轻重。南阎浮提众生举止动念。无不是业无不是罪。何况恣情杀害窃盗邪淫妄语百千罪状。能于是十斋日。对佛菩萨诸贤圣像前读是经一遍。东西南北百由旬内无诸灾难。当此居家若长若幼。现在未来百千岁中永离恶趣。能于十斋日每转一遍。现世令此居家无诸横病衣食丰溢。是故普广当知。地藏菩萨有如是等不可说百千万亿大威神力利益之事。阎浮众生于此大士有大因缘。是诸众生闻菩萨名见菩萨像。乃至闻是经三字五字或一偈一句者。现在殊妙安乐。未来之世百千万生。常得端正生尊贵家。尔时普广菩萨闻佛如来称扬赞叹地藏菩萨已。胡跪合掌复白佛言。世尊。我久知是大士有如此不可思议神力及大誓愿力。为未来众生遣知利益故问如来唯然顶受。世尊当何名此经。使我云何流布。佛告普广此经有三名。一名地藏本愿。亦名地藏本行。亦名地藏本誓力经。缘此菩萨久远劫来。发大重愿利益众生。是故汝等依愿流布。普广闻已。合掌恭敬作礼而退。\r\n\r\n地藏菩萨本愿经卷上\r\n地藏菩萨本愿经卷下\r\n唐于阗国三藏沙门实叉难陀译\r\n利益存亡品第七\r\n　　尔时地藏菩萨摩诃萨白佛言。世尊。我观是阎浮众生。举心动念无非是罪。脱获善利多退初心。若遇恶缘念念增益。是等辈人如履泥涂负于重石。渐困渐重足步深邃。若得遇知识替与减负或全与负。是知识有大力故。复相扶助劝令牢脚。若达平地须省恶路无再经历。世尊。习恶众生从纤毫间便至无量。是诸众生有如此习。临命终时父母眷属。宜为设福以资前路。或悬幡盖及然油灯。或转读尊经或供养佛像及诸圣像。乃至念佛菩萨及辟支佛名字。一名一号历临终人耳根。或闻在本识。是诸众生所造恶业。计其感果必堕恶趣。缘是眷属为临终人修此圣因。如是众罪悉皆销灭。若能更为身死之后七七日内广造众善。能使是诸众生永离恶趣。得生人天受胜妙乐。现在眷属利益无量。是故我今对佛世尊及天龙八部人非人等。劝于阎浮提众生。临终之日慎勿杀害及造恶缘。拜祭鬼神求诸魍魉。何以故。尔所杀害乃至拜祭。无纤毫之力利益亡人。但结罪缘转增深重。假使来世或现在生。得获圣分生人天中。缘是临终被诸眷属造是恶因。亦令是命终人殃累对辩晚生善处。何况临命终人。在生未曾有少善根。各据本业自受恶趣。何忍眷属更为增业。譬如有人从远地来绝粮三日。所负担物强过百斤。忽遇邻人更附少物。以是之故转复困重。世尊。我观阎浮众生。但能于诸佛教中。乃至善事一毛一渧一沙一尘。如是利益悉皆自得。说是语时。会中有一长者名曰大辩。是长者久证无生化度十方现长者身。合掌恭敬问地藏菩萨言。大士是南阎浮提众生命终之后。小大眷属为修功德。乃至设斋造众善因。是命终人得大利益及解脱不。地藏答言。长者。我今为未来现在一切众生。承佛威力略说是事。长者。未来现在诸众生等。临命终日得闻一佛名一菩萨名一辟支佛名。不问有罪无罪悉得解脱。若有男子女人。在生不修善因多造众罪。命终之后。眷属小大为造福利。一切圣事七分之中而乃获一。六分功德生者自利。以是之故未来现在善男女等。闻健自修分分已获。无常大鬼不期而到。冥冥游神未知罪福。七七日内如痴如聋或在诸司辩论业果。审定之后据业受生。未测之间千万愁苦。何况堕于诸恶趣等。是命终人未得受生。在七七日内念念之间望诸骨肉眷属与造福力救拔。过是日后随业受报。若是罪人动经千百岁中无解脱日。若是五无间罪堕大地狱。千劫万劫永受众苦。复次长者。如是罪业众生命终之后。眷属骨肉为修营斋资助业道。未斋食竟及营斋之次。米泔菜叶不弃于地。乃至诸食未献佛僧。勿得先食。如有违食及不精勤。是命终人了不得力。如精勤护净奉献佛僧。是命终人七分获一。是故长者阎浮众生。若能为其父母乃至眷属。命终之后设斋供养志心勤恳。如是之人存亡获利。说是语时忉利天宫。有千万亿那由他阎浮鬼神。悉发无量菩提之心。大辩长者作礼而退。\r\n\r\n阎罗王众赞叹品第八\r\n　　尔时铁围山内有无量鬼王。与阎罗天子俱诣忉利来到佛所。所谓恶毒鬼王．多恶鬼王．大诤鬼王．白虎鬼王．血虎鬼王．赤虎鬼王散殃鬼王．飞身鬼王．电光鬼王．狼牙鬼王．千眼鬼王．啖兽鬼王．负石鬼王．主耗鬼王．主祸鬼王．主食鬼王．主财鬼王．主畜鬼王．主禽鬼王．主兽鬼王．主魅鬼王．主产鬼王．主命鬼王．主疾鬼王．主险鬼王．三目鬼王．四目鬼王．五目鬼王．祁利失王．大祁利失王．祁利叉王．大祁利叉王．阿那吒王．大阿那吒王．如是等大鬼王。各各与百千诸小鬼王。尽居阎浮提。各有所执各有所主。是诸鬼王与阎罗天子。承佛威神及地藏菩萨摩诃萨力。俱诣忉利在一面立。尔时阎罗天子胡跪合掌白佛言。世尊。我等今者与诸鬼王承佛威神及地藏菩萨摩诃萨力。方得诣此忉利大会。亦是我等获善利故。我今有小疑事敢问世尊。唯愿世尊慈悲宣说。佛告阎罗天子恣汝所问吾为汝说。是时阎罗天子瞻礼世尊。及回视地藏菩萨而白佛言。世尊我观地藏菩萨。在六道中百千方便而度罪苦众生不辞疲倦。是大菩萨有如是不可思议神通之事。然诸众生脱获罪报。未久之间又堕恶道。世尊。是地藏菩萨既有如是不可思议神力。云何众生而不依止善道永取解脱。唯愿世尊为我解说。佛告阎罗天子。南阎浮提众生。其性刚强难调难伏。是大菩萨于百千劫头头救拔如是众生早令解脱。是罪报人乃至堕大恶趣。菩萨以方便力拔出根本业缘。而遣悟宿世之事。自是阎浮众生结恶习重。旋出旋入劳斯菩萨。久经劫数而作度脱。譬如有人迷失本家误入险道。其险道中多诸夜叉及虎狼师子蚖蛇蝮蝎。如是迷人在险道中。须臾之间即遭诸毒。有一知识多解大术。善禁是毒乃及夜叉诸恶毒等。忽逢迷人欲进险道。而语之言。咄哉男子。为何事故而入此路。有何异术能制诸毒。是迷路人忽闻是语。方知险道。即便退步求出此路。是善知识提携接手引出险道。免诸恶毒至于好道。令得安乐而语之言。咄哉迷人自今已后勿履是道。此路入者卒难得出复损性命。是迷路人亦生感重。临别之时。知识又言。若见亲知及诸路人若男若女。言于此路多诸毒恶丧失性命。无令是众自取其死。是故地藏菩萨具大慈悲救拔罪苦众生。生天人中令受妙乐。是诸罪众知业道苦。脱得出离永不再历。如迷路人误入险道。遇善知识引接令出。永不复入。逢见他人复劝莫入。自言因是迷故。得解脱竟更不复入。若再履践犹尚迷误。不觉旧曾所落险道。或致失命如堕恶趣。地藏菩萨方便力故使令解脱。生人天中旋又再入。若业结重永处地狱无解脱时。尔时恶毒鬼王合掌恭敬白佛言。世尊。我等诸鬼王。其数无量在阎浮提。或利益人或损害人各各不同。然是业报使我眷属游行世界。多恶少善过人家庭。或城邑聚落庄园房舍。或有男子女人修毛发善事。乃至悬一幡一盖少香少华。供养佛像及菩萨像。或转读尊经烧香供养一句一偈。我等鬼王敬礼是人。如过去现在未来诸佛。敕诸小鬼各有大力。及土地分便令卫护。不令恶事横事恶病横病。乃至不如意事。近于此舍等处。何况入门。佛赞鬼王善哉善哉汝等及与阎罗。能如是拥护善男女等。吾亦告梵王帝释令卫护汝。说是语时。会中有一鬼王名曰主命。白佛言。世尊。我本业缘主阎浮人命。生时死时我皆主之。在我本愿甚欲利益。自是众生不会我意。致令生死俱不得安。何以故。是阎浮提人初生之时不问男女。或欲生时但作善事增益舍宅。自今土地无量欢喜拥护子母。得大安乐利益眷属。或已生下慎勿杀害。取诸鲜味供给产母及广聚眷属。饮酒食肉歌乐弦管。能令子母不得安乐。何以故。是产难时有无数恶鬼及魍魉精魅欲食腥血。是我早令舍宅土地灵只荷护子母。使令安乐而得利益。如是之人见安乐故。便合设福答诸土地。翻为杀害集聚眷属。以是之故。犯殃自受子母俱损。又阎浮提临命终人不问善恶。我欲令是命终之人不落恶道。何况自修善根。增我力故。是阎浮提行善之人。临命终时。亦有百千恶道鬼神。或变作父母乃至诸眷属。引接亡人令落恶道。何况本造恶者。世尊。如是阎浮提男子女人临命终时。神识惛昧不辩善恶。乃至眼耳更无见闻。是诸眷属当须设大供养。转读尊经念佛菩萨名号。如是善缘能令亡者离诸恶道。诸魔鬼神悉皆退散。世尊。一切众生临命终时。若得闻一佛名一菩萨名。或大乘经典一句一偈。我观如是辈人除五无间杀害之罪。小小恶业合堕恶趣者寻即解脱。佛告主命鬼王。汝大慈故能发如是大愿。于生死中护诸众生。若未来世中有男子女人至生死时。汝莫退是愿。总令解脱永得安乐。鬼王白佛言。愿不有虑。我毕是形念念拥护阎浮众生。生时死时俱得安乐。但愿诸众生于生死时。信受我语无不解脱获大利益。尔时佛告地藏菩萨。是大鬼王主命者。已曾经百千生作大鬼王。于生死中拥护众生。是大士慈悲愿故。现大鬼身实非鬼也。却后过一百七十劫。当得成佛。号曰无相如来。劫名安乐。世界名净住。其佛寿命不可计劫。地藏。是大鬼王其事如是不可思议。所度天人亦不可限量。\r\n\r\n称佛名号品第九\r\n　　尔时地藏菩萨摩诃萨白佛言。世尊。我今为未来众生演利益事。于生死中得大利益。唯愿世尊听我说之。佛告地藏菩萨。汝今欲兴慈悲。救拔一切罪苦六道众生。演不思议事。今正是时唯当速说。吾即涅槃使汝早毕是愿。吾亦无忧现在未来一切众生。地藏菩萨白佛言。世尊。过去无量阿僧祇劫。有佛出世。号无边身如来。若有男子女人。闻是佛名暂生恭敬。即得超越四十劫生死重罪。何况塑画形像供养赞叹。其人获福无量无边。又于过去恒河沙劫。有佛出世。号宝性如来。若有男子女人。闻是佛名一弹指顷发心归依。是人于无上道永不退转。又于过去有佛出世。号波头摩胜如来。若有男子女人。闻是佛名历于耳根。是人当得千返生于六欲天中。何况志心称念。又于过去不可说不可说阿僧祇劫。有佛出世。号师子吼如来。若有男子女人闻是佛名一念归依。是人得遇无量诸佛摩顶授记。又于过去有佛出世。号拘留孙佛。若有男子女人。闻是佛名志心瞻礼。或复赞叹。是人于贤劫千佛会中。为大梵王得授上记。又于过去有佛出世。号毗婆尸。若有男子女人。闻是佛名永不堕恶道。常生人天受胜妙乐。又于过去无量无数恒河沙劫。有佛出世。号宝胜如来。若有男子女人。闻是佛名毕竟不堕恶道。常在天上受胜妙乐。又于过去有佛出世。号宝相如来。若有男子女人闻是佛名生恭敬心。是人不久得阿罗汉果。又于过去无量阿僧祇劫。有佛出世。号袈裟幢如来。若有男子女人。闻是佛名者超一百大劫生死之罪。又于过去有佛出世。号大通山王如来。若有男子女人。闻是佛名者是人得遇恒河沙佛。广为说法必成菩提。又于过去有净月佛．山王佛．智胜佛．净名王佛．智成就佛．无上佛．妙声佛．满月佛．月面佛。有如是等不可说佛。世尊。现在未来一切众生。若天若人若男若女。但念得一佛名号功德无量。何况多名。是众生等生时死时。自得大利终不堕恶道。若有临命终人。家中眷属乃至一人。为是病人高声念一佛名。是命终人除五无间罪。余业报等悉得销灭。是五无间罪虽至极重动经亿劫了不得出。承斯临命终时他人为其称念佛名于是罪中亦渐销灭。何况众生自称自念。获福无量灭无量罪。\r\n\r\n校量布施功德缘品第十\r\n　　尔时地藏菩萨摩诃萨。承佛威神从座而起。胡跪合掌白佛言。世尊。我观业道众生。校量布施有轻有重。有一生受福有十生受福。有百生千生受大福利者。是事云何。唯愿世尊为我说之。尔时佛告地藏菩萨。吾今于忉利天宫一切众会。说阎浮提布施校量功德轻重。汝当谛听吾为汝说。地藏白佛言。我疑是事愿乐欲闻。佛告地藏菩萨。南阎浮提有诸国王宰辅大臣大长者大刹利大婆罗门等。若遇最下贫穷乃至癃残喑哑聋痴无目。如是种种不完具者。是大国王等欲布施时。若能具大慈悲下心含笑。亲手遍布施。或使人施软言慰喻。是国王等所获福利。如布施百恒河沙佛功德之利。何以故。缘是国王等于是最贫贱辈及不完具者发大慈心。是故福利有如此报。百千生中常得七宝具足。何况衣食受用。复次地藏。若未来世有诸国王。至婆罗门等遇佛塔寺或佛形像乃至菩萨．声闻．辟支佛像。躬自营办供养布施。是国王等当得三劫为帝释身受胜妙乐。若能以此布施福利回向法界。是大国王等于十劫中常为大梵天王。复次地藏。若未来世有诸国王。至婆罗门等遇先佛塔庙。或至经像毁坏破落。乃能发心修补。是国王等或自营办或劝他人。乃至百千人等布施结缘。是国王等百千生中常为转轮王身。如是他人同布施者。百千生中常为小国王身。更能于塔庙前发回向心。如是国王乃及诸人尽成佛道。以此果报无量无边。复次地藏。未来世中有诸国王及婆罗门等。见诸老病及生产妇女。若一念间具大慈心。布施医药饮食卧具使令安乐。如是福利最不思议。一百劫中常为净居天主。二百劫中常为六欲天主。毕竟成佛永不堕恶道。乃至百千生中耳不闻苦声。复次地藏。若未来世中。有诸国王及婆罗门等。能作如是布施获福无量。更能回向不问多少。毕竟成佛。何况释梵转轮之报。是故地藏普劝众生当如是学。复次地藏。未来世中若善男子善女人。于佛法中种少善根毛发沙尘等许。所受福利不可为喻。复次地藏。未来世中若有善男子善女人。遇佛形像．菩萨形像．辟支佛形像．转轮王形像。布施供养得无量福。常在人天受胜妙乐。若能回向法界。是人福利不可为喻。复次地藏。未来世中若有善男子善女人。遇大乘经典。或听闻一偈一句发殷重心。赞叹恭敬布施供养。是人获大果报无量无边。若能回向法界。其福不可为喻。复次地藏。若未来世中有善男子善女人。遇佛塔寺大乘经典新者布施供养瞻礼赞叹恭敬合掌。若遇故者或毁坏者修补营理。或独发心或劝多人同共发心。如是等辈三十生中。常为诸小国王檀越之人。常为轮王还以善法教化诸小国王。复次地藏。未来世中若有善男子善女人。于佛法中所种善根。或布施供养或修补塔寺或装理经典。乃至一毛一尘一沙一渧。如是善事但能回向法界。是人功德百千生中受上妙乐。如但回向自家眷属。或自身利益。如是之果即三生受乐舍一得万报。是故地藏布施因缘其事如是。\r\n\r\n地神护法品第十一\r\n　　尔时坚牢地神。白佛言。世尊。我从昔来。瞻视顶礼无量菩萨摩诃萨。皆是大不可思议。神通智慧广度众生。是地藏菩萨摩诃萨。于诸菩萨誓愿深重。世尊。是地藏菩萨于阎浮提有大因缘。如文殊．普贤．观音．弥勒。亦化百千身形度于六道。其愿尚有毕竟。是地藏菩萨教化六道一切众生。所发誓愿劫数如千百亿恒河沙。世尊。我观未来及现在众生。于所住处于南方清洁之地。以土石竹木作其龛室。是中能塑画乃至金银铜铁。作地藏形像烧香供养瞻礼赞叹。是人居处即得十种利益。何等为十。一者土地丰壤。二者家宅永安。三者先亡生天。四者现存益寿。五者所求遂意六者无水火灾。七者虚耗辟除。八者杜绝恶梦。九者出入神护。十者多遇圣因。世尊。未来世中及现在众生。若能于所住处方面。作如是供养得如是利益。复白佛言。世尊。未来世中。若有善男子善女人。于所住处有此经典及菩萨像。是人更能转读经典供养菩萨。我常日夜以本神力卫护是人。乃至水火盗贼大横小横。一切恶事悉皆销灭。佛告坚牢地神。汝大神力诸神少及。何以故。阎浮土地悉蒙汝护。乃至草木沙石稻麻竹苇谷米宝贝从地而有。皆因汝力。又常称扬地藏菩萨利益之事汝之功德及以神通。百千倍于常分。地神。若未来世中有善男子善女人供养菩萨及转读是经。但依地藏本愿经一事修行者。汝以本神力而拥护之。勿令一切灾害及不如意事辄闻于耳。何况令受。非但汝独护是人故。亦有释梵眷属诸天眷属拥护是人。何故得如是圣贤拥护。皆由瞻礼地藏形像。及转读是本愿经故自然毕竟出离苦海证涅槃乐。以是之故得大拥护。\r\n\r\n见闻利益品第十二\r\n　　尔时世尊从顶门上放百千万亿大毫相光。所谓白毫相光．大白毫相光．瑞毫相光．大瑞毫相光．玉毫相光．大玉毫相光．紫毫相光．大紫毫相光．青毫相光．大青毫相光．碧毫相光．大碧毫相光．红毫相光．大红毫相光．绿毫相光．大绿毫相光．金毫相光．大金毫相光．庆云毫相光．大庆云毫相光．千轮毫光．大千轮毫光．宝轮毫光．大宝轮毫光．日轮毫光．大日轮毫光．月轮毫光．大月轮毫光．宫殿毫光．大宫殿毫光．海云毫光．大海云毫光．于顶门上放如是等毫相光已。出微妙音告诸大众天龙八部人非人等。听吾今日于忉利天宫。称扬赞叹地藏菩萨于人天中利益等事不思议事。超圣因事证十地事。毕竟不退阿耨多罗三藐三菩提事。说是语时。会中有一菩萨摩诃萨。名观世音。从座而起。胡跪合掌。白佛言。世尊。是地藏菩萨摩诃萨。具大慈悲怜愍罪苦众生。于千万亿世界化千万亿身。所有功德及不思议威神之力。我闻。世尊与十方无量诸佛异口同音赞叹地藏菩萨云。正使过去现在未来诸佛。说其功德犹不能尽。向者又蒙世尊普告大众。欲称扬地藏利益等事。唯愿世尊为现在未来一切众生。称扬地藏不思议事。令天龙八部瞻礼获福。佛告观世音菩萨。汝于娑婆世界有大因缘。若天若龙若男若女若神若鬼。乃至六道罪苦众生。闻汝名者见汝形者。恋慕汝者赞叹汝者。是诸众生于无上道必不退转。常生人天具受妙乐。因果将熟遇佛授记汝今具大慈悲怜愍众生。及天龙八部。听吾宣说地藏菩萨不思议利益之事。汝当谛听吾今说之。观世音言。唯然世尊愿乐欲闻。佛告观世音菩萨。未来现在诸世界中。有天人受天福尽有五衰相现。或有堕于恶道之者。如是天人若男若女。当现相时或见地藏菩萨形像。或闻地藏菩萨名。一瞻一礼。是诸天人转增天福。受大快乐永不堕三恶道报。何况见闻菩萨。以诸香华衣服饮食宝贝璎珞布施供养。所获功德福利无量无边。复次观世音。若未来现在诸世界中六道众生。临命终时得闻地藏菩萨名。一声历耳根者。是诸众生永不历三恶道苦。何况临命终时父母眷属将是命终人舍宅财物宝贝衣服。塑画地藏形像。或使病人未终之时。眼耳见闻知道眷属将舍宅宝贝等。为其自身塑画地藏菩萨形像。是人若是业报合受重病者。承斯功德寻即除愈寿命增益。是人若是业报命尽。应有一切罪障业障合堕恶趣者。承斯功德命终之后。即生人天受胜妙乐。一切罪障悉皆销灭。复次观世音菩萨。若未来世有男子女人。或乳哺时或三岁五岁十岁已下。亡失父母乃及亡失兄弟姊妹。是人年既长大。思忆父母及诸眷属。不知落在何趣。生何世界生何天中。是人若能塑画地藏菩萨形像。乃至闻名一瞻一礼。一日至七日莫退初心。闻名见形瞻礼供养。是人眷属假因业故堕恶趣者。计当劫数。承斯男女兄弟姊妹。塑画地藏形像瞻礼功德。寻即解脱生人天中。受胜妙乐者。即承斯功德转增圣因。受无量乐。是人更能三七日中一心瞻礼地藏形像。念其名字满于万遍。当得菩萨现无边身。具告是人眷属生界。或于梦中。菩萨现大神力亲领是人。于诸世界见诸眷属。更能每日念菩萨名千遍。至于千日。是人当得菩萨遣所在土地鬼神终身卫护。现世衣食丰溢无诸疾苦。乃至横事不入其门。何况及身。是人毕竟得菩萨摩顶授记。复次观世音菩萨。若未来世有善男子善女人。欲发广大慈心救度一切众生者。欲修无上菩提者。欲出离三界者。是诸人等见地藏形像及闻名者。至心归依或以香华衣服宝贝饮食供养瞻礼。是善男女等所愿速成永无障碍。复次观世音。若未来世有善男子善女人。欲求现在未来百千万亿等愿。百千万亿等事。但当归依瞻礼供养赞叹地藏菩萨形像。如是所愿所求悉皆成就。复愿地藏菩萨具大慈悲。永拥护我。是人于睡梦中即得菩萨摩顶授记。复次观世音菩萨。若未来世善男子善女人。于大乘经典深生珍重。发不思议心欲读欲诵。纵遇明师教视令熟。旋得旋忘动经年月不能读诵。是善男子等有宿业障未得销除故。于大乘经典无读诵性。如是之人闻地藏菩萨名。见地藏菩萨像。具以本心恭敬陈白更以香华衣服饮食一切玩具供养菩萨。以净水一盏经一日一夜。安菩萨前。然后合掌请服。回首向南临入口时。至心郑重服水既毕。慎五辛酒肉邪淫妄语及诸杀害。一七日或三七日。是善男子善女人。于睡梦中具见地藏菩萨现无边身。于是人处授灌顶水。其人梦觉即获聪明。应是经典一历耳根。即当永记更不忘失一句一偈。复次观世音菩萨。若未来世有诸人等。衣食不足求者乖愿。或多病疾或多凶衰。家宅不安眷属分散。或诸横事多来忤身。睡梦之间多有惊怖。如是人等闻地藏名见地藏形。至心恭敬念满万遍。是诸不如意事渐渐消灭。即得安乐衣食丰溢。乃至于睡梦中悉皆安乐。复次观世音菩萨。若未来世有善男子善女人。或因治生或因公私。或因生死或因急事。入山林中过渡河海。乃及大水或经险道。是人先当念地藏菩萨名万遍。所过土地鬼神卫护。行住坐卧永保安乐。乃至逢于虎狼师子。一切毒害不能损之。佛告观世音菩萨。是地藏菩萨于阎浮提有大因缘。若说于诸众生见闻利益等事。百千劫中说不能尽。是故观世音。汝以神力流布是经。令娑婆世界众生。百千万劫永受安乐。尔时世尊而说偈言。\r\n\r\n　　吾观地藏威神力　　恒河沙劫说难尽\r\n\r\n　　见闻瞻礼一念间　　利益人天无量事\r\n\r\n　　若男若女若龙神　　报尽应当堕恶道\r\n\r\n　　至心归依大士身　　寿命转增除罪障\r\n\r\n　　少失父母恩爱者　　未知魂神在何趣\r\n\r\n　　兄弟姊妹及诸亲　　生长以来皆不识\r\n\r\n　　或塑或画大士身　　悲恋瞻礼不暂舍\r\n\r\n　　三七日中念其名　　菩萨当现无边体\r\n\r\n　　示其眷属所生界　　纵堕恶趣寻出离\r\n\r\n　　若能不退是初心　　即获摩顶受圣记\r\n\r\n　　欲修无上菩提者　　乃至出离三界苦\r\n\r\n　　是人既发大悲心　　先当瞻礼大士像\r\n\r\n　　一切诸愿速成就　　永无业障能遮止\r\n\r\n　　有人发心念经典　　欲度群迷超彼岸\r\n\r\n　　虽立是愿不思议　　旋读旋忘多废失\r\n\r\n　　斯人有业障惑故　　于大乘经不能记\r\n\r\n　　供养地藏以香华　　衣服饮食诸玩具\r\n\r\n　　以净水安大士前　　一日一夜求服之\r\n\r\n　　发殷重心慎五辛　　酒肉邪淫及妄语\r\n\r\n　　三七日内勿杀害　　至心思念大士名\r\n\r\n　　即于梦中见无边　　觉来便得利根耳\r\n\r\n　　应是经教历耳闻　　千万生中永不忘\r\n\r\n　　以是大士不思议　　能使斯人获此慧\r\n\r\n　　贫穷众生及疾病　　家宅凶衰眷属离\r\n\r\n　　睡梦之中悉不安　　求者乖违无称遂\r\n\r\n　　至心瞻礼地藏像　　一切恶事皆消灭\r\n\r\n　　至于梦中尽得安　　衣食丰饶神鬼护\r\n\r\n　　欲入山林及渡海　　毒恶禽兽及恶人\r\n\r\n　　恶神恶鬼并恶风　　一切诸难诸苦恼\r\n\r\n　　但当瞻礼及供养　　地藏菩萨大士像\r\n\r\n　　如是山林大海中　　应是诸恶皆消灭\r\n\r\n　　观音至心听吾说　　地藏无尽不思议\r\n\r\n　　百千万劫说不周　　广宣大士如是力\r\n\r\n　　地藏名字人若闻　　乃至见像瞻礼者\r\n\r\n　　香华衣服饮食奉　　供养百千受妙乐\r\n\r\n　　若能以此回法界　　毕竟成佛超生死\r\n\r\n　　是故观音汝当知　　普告恒沙诸国土\r\n\r\n嘱累人天品第十三\r\n　　尔时世尊举金色臂。又摩地藏菩萨摩诃萨顶而作是言。地藏地藏。汝之神力不可思议。汝之慈悲不可思议。汝之智慧不可思议。汝之辩才不可思议。正使十方诸佛赞叹宣说汝之不思议事。千万劫中不能得尽。地藏地藏。记吾今日在忉利天中。于百千万亿不可说不可说一切诸佛菩萨天龙八部大会之中。再以人天诸众生等未出三界在火宅中者。付嘱于汝。无令是诸众生堕恶趣中一日一夜。何况更落五无间及阿鼻地狱。动经千万亿劫无有出期。地藏。是南阎浮提众生。志性无定习恶者多。纵发善心须臾即退。若遇恶缘念念增长。以是之故吾分是形百千亿化度。随其根性而度脱之。地藏吾今殷勤以天人众付嘱于汝。未来之世若有天人及善男子善女人。于佛法中种少善根。一毛一尘一沙一渧。汝以道力拥护是人。渐修无上勿令退失。复次地藏。未来世中若天若人随业报应落在恶趣。临堕趣中或至门首。是诸众生若能念得一佛名一菩萨名一句一偈大乘经典。是诸众生汝以神力方便救拔。于是人所现无边身为碎地狱。遣令生天受胜妙乐。尔时世尊而说偈言。\r\n\r\n　　现在未来天人众　　吾今殷勤付嘱汝\r\n\r\n　　以大神通方便度　　勿令堕在诸恶趣\r\n\r\n　　尔时地藏菩萨摩诃萨。胡跪合掌白佛言。世尊。唯愿世尊不以为虑。未来世中若有善男子善女人。于佛法中一念恭敬。我亦百千方便度脱是人。于生死中速得解脱。何况闻诸善事念念修行。自然于无上道永不退转。说是语时。会中有一菩萨名虚空藏。白佛言。世尊。我自至忉利。闻于如来赞叹地藏菩萨威神势力不可思议。未来世中若有善男子善女人。乃及一切天龙闻此经典及地藏名字。或瞻礼形像得几种福利。唯愿世尊为未来现在一切众等略而说之。佛告虚空藏菩萨。谛听谛听吾当为汝分别说之。若未来世有善男子善女人。见地藏形像及闻此经。乃至读诵香华饮食衣服珍宝布施供养赞叹瞻礼。得二十八种利益。一者天龙护念。二者善果日增。三者集圣上因。四者菩提不退。五者衣食丰足。六者疾疫不临。七者离水火灾。八者无盗贼厄。九者人见钦敬。十者神鬼助持。十一者女转男身。十二者为王臣女。十三者端正相好。十四者多生天上。十五者或为帝王。十六者宿智命通。十七者有求皆从。十八者眷属欢乐。十九者诸横销灭。二十者业道永除。二十一者去处尽通。二十二者夜梦安乐。二十三者先亡离苦。二十四者宿福受生。二十五者诸圣赞叹。二十六者聪明利根。二十七者饶慈愍心。二十八者毕竟成佛。复次虚空藏菩萨。若现在未来天龙鬼神闻地藏名礼地藏形。或闻地藏本愿事行。赞叹瞻礼得七种利益。一者速超圣地。二者恶业销灭。三者诸佛护临。四者菩提不退。五者增长本力。六者宿命皆通。七者毕竟成佛。尔时十方一切诸来。不可说不可说诸佛如来。及大菩萨天龙八部。闻释迦牟尼佛称扬赞叹地藏菩萨大威神力不可思议。叹未曾有。是时忉利天雨无量香华天衣珠璎。供养释迦牟尼佛及地藏菩萨已。一切众会俱复瞻礼合掌而退。","PSPath":"E:\\素材\\foli\\佛经\\地藏菩萨本愿经.txt","PSParentPath":"E:\\素材\\foli\\佛经","PSChildName":"地藏菩萨本愿经.txt","PSDrive":"E","PSProvider":"Microsoft.PowerShell.Core\\FileSystem","ReadCount":1},"大方广圆觉修多罗了义经.txt":{"value":"【开经偈】\r\n无上甚深微妙法 百千万劫难遭遇 我今见闻得受持 愿解如来真实义\r\n【大方广圆觉修多罗了义经】 \r\n唐罽宾沙门佛陀多罗译\r\n\r\n　　如是我闻：一时，婆伽婆入于神通大光明藏三昧正受，一切如来光严住持，是诸众生清净觉地，身心寂灭，平等本际，圆满十方，不二随顺，于不二境现诸净土。与大菩萨摩诃萨十万人俱，其名曰：文殊师利菩萨、普贤菩萨、普眼菩萨、金刚藏菩萨、弥勒菩萨、清净慧菩萨、威德自在菩萨、辩音菩萨、净诸业障菩萨、普觉菩萨、圆觉菩萨、贤善首菩萨等而为上首，与诸眷属皆入三昧，同住如来平等法会。\r\n　　于是，文殊师利菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，愿为此会诸来法众，说于如来本起清净因地法行，及说菩萨于大乘中发清净心，远离诸病，能使未来末世众生求大乘者不堕邪见。”作是语已，五体投地，如是三请，终而复始。\r\n　　尔时，世尊告文殊师利菩萨言：“善哉！善哉！善男子，汝等乃能为诸菩萨，咨询如来因地法行，及为末世一切众生求大乘者，得正住持，不堕邪见。汝今谛听，当为汝说。”时文殊师利菩萨奉教欢喜，及诸大众默然而听。\r\n　　“善男子，无上法王有大陀罗尼门，名为圆觉，流出一切清净真如、菩提、涅槃及波罗密，教授菩萨。一切如来本起因地，皆依圆照清净觉相，永断无明，方成佛道。\r\n　　“云何无明？善男子，一切众生从无始来，种种颠倒，犹如迷人四方易处；妄认四大为自身相，六尘缘影为自心相，譬彼病目见空中华及第二月。善男子，空实无华，病者妄执，由妄执故，非唯惑此虚空自性，亦复迷彼实华生处，由此妄有轮转生死，故名无明。善男子，此无明者，非实有体。如梦中人，梦时非无，及至于醒，了无所得。如众空华，灭于虚空，不可说言有定灭处。何以故？无生处故。一切众生于无生中，妄见生灭，是故说名轮转生死。\r\n　　“善男子，如来因地修圆觉者，知是空华，即无轮转，亦无身心受彼生死。非作故无，本性无故。彼知觉者犹如虚空，知虚空者即空华相，亦不可说无知觉性，有、无俱遣，是则名为净觉随顺。何以故？虚空性故，常不动故，如来藏中无起灭故、无知见故，如法界性，究竟圆满遍十方故，是则名为因地法行。菩萨因此于大乘中发清净心。末世众生依此修行，不堕邪见。”\r\n　　尔时，世尊欲重宣此义，而说偈言：\r\n\r\n　　“文殊汝当知： 一切诸如来，\r\n　　　从于本因地， 皆以智慧觉。\r\n　　　了达于无明， 知彼如空华，\r\n　　　即能免流转； 又如梦中人，\r\n　　　醒时不可得。 觉者如虚空，\r\n　　　平等不动转， 觉遍十方界，\r\n　　　即得成佛道。 众幻灭无处，\r\n　　　成道亦无得， 本性圆满故。\r\n　　　菩萨于此中， 能发菩提心；\r\n　　　末世诸众生， 修此免邪见。”\r\n\r\n　　于是，普贤菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，愿为此会诸菩萨众，及为末世一切众生修大乘者，闻此圆觉清净境界，云何修行？世尊，若彼众生知如幻者，身心亦幻，云何以幻还修于幻？若诸幻性一切尽灭，则无有心，谁为修行？云何复说修行如幻？若诸众生本不修行，于生死中常居幻化，曾不了知如幻境界，令妄想心云何解脱？愿为末世一切众生，作何方便，渐次修习，令诸众生永离诸幻？”作是语已，五体投地，如是三请，终而复始。\r\n　　尔时，世尊告普贤菩萨言：“善哉！善哉！善男子，汝等乃能为诸菩萨及末世众生，修习菩萨如幻三昧，方便渐次，令诸众生得离诸幻。汝今谛听，当为汝说。”时普贤菩萨奉教欢喜，及诸大众默然而听。\r\n　　“善男子，一切众生种种幻化，皆生如来圆觉妙心。犹如空华从空而有，幻华虽灭，空性不坏；众生幻心还依幻灭，诸幻尽灭，觉心不动。依幻说觉，亦名为幻；若说有觉，犹未离幻；说无觉者，亦复如是。是故幻灭，名为不动。\r\n　　“善男子，一切菩萨及末世众生，应当远离一切幻化虚妄境界。由坚执持远离心故，心如幻者，亦复远离；远离为幻，亦复远离；离远离幻，亦复远离。得无所离，即除诸幻。譬如钻火，两木相因，火出木尽，灰飞烟灭；以幻修幻，亦复如是。诸幻虽尽，不入断灭。\r\n　　“善男子，知幻即离，不作方便；离幻即觉，亦无渐次。一切菩萨及末世众生，依此修行，如是乃能永离诸幻。”\r\n　　尔时，世尊欲重宣此义，而说偈言：\r\n\r\n　　“普贤汝当知： 一切诸众生，\r\n　　　无始幻无明， 皆从诸如来，\r\n　　　圆觉心建立。 犹如虚空华，\r\n　　　依空而有相， 空华若复灭，\r\n　　　虚空本不动； 幻从诸觉生，\r\n　　　幻灭觉圆满， 觉心不动故。\r\n　　　若彼诸菩萨， 及末世众生，\r\n　　　常应远离幻， 诸幻悉皆离。\r\n　　　如木中生火， 木尽火还灭，\r\n　　　觉则无渐次， 方便亦如是。”\r\n\r\n　　于是，普眼菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，愿为此会诸菩萨众，及为末世一切众生，演说菩萨修行渐次，云何思惟？云何住持？众生未悟，作何方便普令开悟？世尊，若彼众生无正方便及正思惟，闻佛如来说此三昧，心生迷闷，则于圆觉不能悟入。愿兴慈悲，为我等辈及末世众生假说方便。”作是语已，五体投地，如是三请，终而复始。\r\n　　尔时，世尊告普眼菩萨言：“善哉！善哉！善男子，汝等乃能为诸菩萨及末世众生，问于如来修行渐次、思惟、住持，乃至假说种种方便。汝今谛听，当为汝说。”时普眼菩萨奉教欢喜，及诸大众默然而听。\r\n　　“善男子，彼新学菩萨及末世众生，欲求如来净圆觉心，应当正念，远离诸幻。先依如来奢摩他行，坚持禁戒，安处徒众，宴坐静室，恒作是念：‘我今此身四大和合，所谓发毛爪齿、皮肉筋骨、髓脑垢色皆归于地，唾涕脓血、津液涎沫、痰泪精气、大小便利皆归于水，暖气归火，动转归风。四大各离，今者妄身当在何处？即知此身毕竟无体，和合为相，实同幻化，四缘假合，妄有六根。六根四大中外合成，妄有缘气于中积聚，似有缘相，假名为心。善男子，此虚妄心，若无六尘则不能有。四大分解，无尘可得，于中缘尘各归散灭，毕竟无有缘心可见。善男子，彼之众生，幻身灭故，幻心亦灭；幻心灭故，幻尘亦灭；幻尘灭故，幻灭亦灭；幻灭灭故，非幻不灭。譬如磨镜，垢尽明现。善男子，当知身心皆为幻垢，垢相永灭，十方清净。善男子，譬如清净摩尼宝珠映于五色，随方各现，诸愚痴者见彼摩尼实有五色。善男子，圆觉净性现于身心随类各应，彼愚痴者说净圆觉实有如是身心自相亦复如是，由此不能远于幻化，是故我说身心幻垢。对离幻垢，说名菩萨。垢尽对除，即无对垢及说名者。\r\n　　“善男子，此菩萨及末世众生，证得诸幻灭影像故，尔时便得无方清净，无边虚空，觉所显发；觉圆明故，显心清净；心清净故，见尘清净；见清净故，眼根清净；根清净故，眼识清净；识清净故，闻尘清净；闻清净故，耳根清净；根清净故，耳识清净；识清净故，觉尘清净；如是乃至鼻、舌、身、意亦复如是。善男子，根清净故，色尘清净；色清净故，声尘清净；香、味、触、法亦复如是。善男子，六尘清净故，地大清净；地清净故，水大清净；火大、风大亦复如是。善男子，四大清净故，十二处、十八界、二十五有清净；彼清净故，十力、四无所畏、四无碍智、佛十八不共法、三十七助道品清净；如是乃至八万四千陀罗尼门一切清净。善男子，一切实相性清净故，一身清净；一身清净故，多身清净；多身清净故，如是乃至十方众生圆觉清净。善男子，一世界清净故，多世界清净；多世界清净故，如是乃至尽于虚空，圆裹三世，一切平等，清净不动。\r\n　　“善男子，虚空如是平等不动，当知觉性平等不动；四大不动故，当知觉性平等不动；如是乃至八万四千陀罗尼门平等不动，当知觉性平等不动。善男子，觉性遍满，清净不动，圆无际故，当知六根遍满法界；根遍满故，当知六尘遍满法界；尘遍满故，当知四大遍满法界；如是乃至陀罗尼门遍满法界。善男子，由彼妙觉性遍满故，根性、尘性无坏无杂；根、尘无坏故，如是乃至陀罗尼门无坏无杂；如百千灯光照一室，其光遍满，无坏无杂。善男子，觉成就故，当知菩萨不与法缚，不求法脱，不厌生死，不爱涅槃，不敬持戒，不憎毁禁，不重久习，不轻初学。何以故？一切觉故。譬如眼光晓了前境，其光圆满，得无憎爱。何以故？光体无二，无憎爱故。\r\n　　“善男子，此菩萨及末世众生，修习此心得成就者，于此无修亦无成就，圆觉普照，寂灭无二，于中百千万亿阿僧祇不可说恒河沙诸佛世界，犹如空华乱起乱灭，不即不离，无缚无脱，始知众生本来成佛，生死涅槃犹如昨梦。善男子，如昨梦故，当知生死及与涅槃，无起无灭，无来无去；其所证者，无得无失，无取无舍；其能证者，无作无止，无任无灭；于此证中，无能无所；毕竟无证，亦无证者，一切法性平等不坏。善男子，彼诸菩萨如是修行，如是渐次，如是思惟，如是住持，如是方便，如是开悟，求如是法，亦不迷闷。”\r\n　　尔时，世尊欲重宣此义，而说偈言：\r\n\r\n　　“普眼汝当知： 一切诸众生，\r\n　　　身心皆如幻。 身相属四大，\r\n　　　心性归六尘， 四大体各离，\r\n　　　谁为和合者？ 如是渐修行，\r\n　　　一切悉清净， 不动遍法界，\r\n　　　无作止任灭， 亦无能证者。\r\n　　　一切佛世界， 犹如虚空华，\r\n　　　三世悉平等， 毕竟无来去。\r\n　　　初发心菩萨， 及末世众生，\r\n　　　欲求入佛道， 应如是修习。”\r\n\r\n　　于是，金刚藏菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，善为一切诸菩萨众，宣扬如来圆觉清净大陀罗尼、因地法行、渐次方便，与诸众生开发蒙昧。在会法众，承佛慈诲，幻翳朗然，慧目清净。世尊，若诸众生本来成佛，何故复有一切无明？若诸无明众生本有，何因缘故，如来复说本来成佛？十方异生本成佛道，后起无明，一切如来何时复生一切烦恼？唯愿不舍无遮大慈，为诸菩萨开秘密藏，及为末世一切众生，得闻如是修多罗教了义法门，永断疑悔。”作是语已，五体投地，如是三请，终而复始。\r\n　　尔时，世尊告金刚藏菩萨言：“善哉！善哉！善男子，汝等乃能为诸菩萨及末世众生，问于如来甚深秘密究竟方便，是诸菩萨最上教诲了义大乘，能使十方修学菩萨，及诸末世一切众生，得决定信，永断疑悔。汝今谛听，当为汝说。”时金刚藏菩萨奉教欢喜，及诸大众默然而听。\r\n　　“善男子，一切世界始终生灭，前后有无，聚散起止，念念相续，循环往复，种种取舍，皆是轮回。未出轮回，而辩圆觉，彼圆觉性即同流转，若免轮回，无有是处。譬如动目，能摇湛水；又如定眼，由回转火；云驶月运，舟行岸移，亦复如是。善男子，诸旋未息，彼物先住，尚不可得，何况轮转生死垢心，曾未清净，观佛圆觉而不旋复？是故汝等便生三惑。\r\n　　“善男子，譬如患翳，妄见空华；患翳若除，不可说言：‘此翳已灭，何时更起一切诸翳？’何以故？翳华二法，非相待故。亦如空华灭于空时，不可说言：‘虚空何时更起空华？’何以故？空本无华，非起灭故。生死涅槃同于起灭，妙觉圆照离于华翳。善男子，当知虚空非是暂有，亦非暂无，况复如来圆觉随顺而为虚空平等本性！\r\n　　“善男子，如销金矿，金非销有，既已成金，不重为矿，经无穷时，金性不坏，不应说言：‘本非成就。’如来圆觉亦复如是。善男子，一切如来妙圆觉心，本无菩提及与涅槃，亦无成佛及不成佛，无妄轮回及非轮回。\r\n　　“善男子，但诸声闻所圆境界，身心语言皆悉断灭，终不能至彼之亲证所现涅槃，何况能以有思惟心，测度如来圆觉境界？如取萤火烧须弥山，终不能着；以轮回心，生轮回见，入于如来大寂灭海，终不能至。是故我说，一切菩萨及末世众生，先断无始轮回根本。\r\n　　“善男子，有作思惟，从有心起，皆是六尘妄想缘气，非实心体，已如空华。用此思惟辨于佛境，犹如空华复结空果，展转妄想，无有是处。善男子，虚妄浮心，多诸巧见，不能成就圆觉方便。如是分别，非为正问。”\r\n　　尔时，世尊欲重宣此义，而说偈言：\r\n\r\n　　“金刚藏当知， 如来寂灭性，\r\n　　　未曾有终始。 若以轮回心，\r\n　　　思惟即旋复， 但至轮回际，\r\n　　　不能入佛海。 譬如销金矿，\r\n　　　金非销故有， 虽复本来金，\r\n　　　终以销成就， 一成真金体，\r\n　　　不复重为矿。 生死与涅槃，\r\n　　　凡夫及诸佛， 同为空华相。\r\n　　　思惟犹幻化， 何况诘虚妄？\r\n　　　若能了此心， 然后求圆觉。”\r\n\r\n　　于是，弥勒菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，广为菩萨开秘密藏，令诸大众深悟轮回分别邪正，能施末世一切众生无畏道眼，于大涅槃生决定信，无复重随轮转境界起循环见。世尊，若诸菩萨及末世众生，欲游如来大寂灭海，云何当断轮回根本？于诸轮回，有几种性？修佛菩提，几等差别？回入尘劳，当设几种教化方便度诸众生？唯愿不舍救世大悲，令诸修行一切菩萨及末世众生，慧目肃清，照曜心镜，圆悟如来无上知见。”作是语已，五体投地，如是三请，终而复始。\r\n　　尔时，世尊告弥勒菩萨言：“善哉！善哉！善男子，汝等乃能为诸菩萨及末世众生，请问如来深奥秘密微妙之义，令诸菩萨洁清慧目，及令一切末世众生永断轮回，心悟实相，具无生忍。汝今谛听，当为汝说。”时弥勒菩萨奉教欢喜，及诸大众默然而听。\r\n　　“善男子，一切众生从无始际，由有种种恩爱贪欲故有轮回。若诸世界一切种性——卵生、胎生、湿生、化生，皆因淫欲而正性命。当知轮回，爱为根本。由有诸欲，助发爱性，是故能令生死相续。欲因爱生，命因欲有，众生爱命还依欲本，爱欲为因，爱命为果。由于欲境，起诸违顺境背爱心而生憎嫉，造种种业，是故复生地狱、饿鬼。知欲可厌，爱厌业道，舍恶乐善，复现天人。又知诸爱可厌恶故，弃爱乐舍，还滋爱本，便现有为增上善果，皆轮回故，不成圣道。是故众生欲脱生死，免诸轮回，先断贪欲及除爱渴。善男子，菩萨变化示现世间，非爱为本，但以慈悲令彼舍爱，假诸贪欲而入生死。若诸末世一切众生，能舍诸欲及除憎爱，永断轮回，勤求如来圆觉境界，于清净心便得开悟。\r\n　　“善男子，一切众生由本贪欲，发挥无明，显出五性差别不等，依二种障而现深浅。云何二障？一者、理障，碍正知见；二者、事障，续诸生死。云何五性？善男子，若此二障未得断灭，名未成佛。若诸众生永舍贪欲，先除事障，未断理障，但能悟入声闻、缘觉，未能显住菩萨境界。善男子，若诸末世一切众生，欲泛如来大圆觉海，先当发愿勤断二障，二障已伏，即能悟入菩萨境界。若事、理障已永断灭，即入如来微妙圆觉，满足菩提及大涅槃。善男子，一切众生皆证圆觉，逢善知识依彼所作因地法行，尔时修习便有顿渐；若遇如来无上菩提正修行路，根无大小，皆成佛果。若诸众生虽求善友，遇邪见者，未得正悟，是则名为外道种性，邪师过谬，非众生咎。是名众生五性差别。\r\n　　“善男子，菩萨唯以大悲方便，入诸世间开发未悟，乃至示现种种形相，逆顺境界，与其同事，化令成佛，皆依无始清净愿力。若诸末世一切众生，于大圆觉起增上心，当发菩萨清净大愿，应作是言：‘愿我今者住佛圆觉，求善知识，莫值外道及与二乘。’依愿修行，渐断诸障，障尽愿满，便登解脱清净法殿，证大圆觉妙庄严域。”\r\n　　尔时，世尊欲重宣此义，而说偈言：\r\n\r\n　　“弥勒汝当知： 一切诸众生，\r\n　　　不得大解脱， 皆由贪欲故，\r\n　　　堕落于生死。 若能断憎爱，\r\n　　　及与贪瞋痴， 不因差别性，\r\n　　　皆得成佛道。 二障永销灭，\r\n　　　求师得正悟， 随顺菩萨愿，\r\n　　　依止大涅槃。 十方诸菩萨，\r\n　　　皆以大悲愿， 示现入生死。\r\n　　　现在修行者， 及末世众生，\r\n　　　勤断诸爱见， 便归大圆觉。”\r\n\r\n　　于是，清净慧菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，为我等辈广说如是不思议事，本所不见，本所不闻。我等今者蒙佛善诱，身心泰然，得大饶益。愿为诸来一切法众，重宣法王圆满觉性。一切众生及诸菩萨、如来世尊所证所得，云何差别？令末世众生闻此圣教，随顺开悟，渐次能入。”作是语已，五体投地，如是三请，终而复始。\r\n　　尔时，世尊告清净慧菩萨言：“善哉！善哉！善男子，汝等乃能为末世众生，请问如来渐次差别。汝今谛听，当为汝说。”时清净慧菩萨奉教欢喜，及诸大众默然而听。\r\n　　“善男子，圆觉自性，非性性有，循诸性起，无取无证，于实相中，实无菩萨及诸众生。何以故？菩萨、众生皆是幻化，幻化灭故，无取证者。譬如眼根，不自见眼；性自平等，无平等者。众生迷倒，未能除灭一切幻化，于灭未灭妄功用中便显差别。若得如来寂灭随顺，实无寂灭及寂灭者。\r\n　　“善男子，一切众生从无始来，由妄想我及爱我者，曾不自知念念生灭，故起憎爱，耽著五欲。若遇善友，教令开悟净圆觉性，发明起灭，即知此生性自劳虑。若复有人，劳虑永断，得法界净，即彼净解为自障碍，故于圆觉而不自在，此名凡夫随顺觉性。\r\n　　“善男子，一切菩萨见解为碍，虽断解碍，犹住见觉，觉碍为碍而不自在，此名菩萨未入地者随顺觉性。\r\n　　“善男子，有照有觉，俱名障碍，是故菩萨常觉不住，照与照者同时寂灭。譬如有人自断其首，首已断故，无能断者；则以碍心自灭诸碍，碍已断灭，无灭碍者。修多罗教如标月指，若复见月，了知所标毕竟非月。一切如来种种言说，开示菩萨亦复如是。此名菩萨已入地者随顺觉性。\r\n　　“善男子，一切障碍即究竟觉，得念、失念，无非解脱；成法、破法，皆名涅槃；智慧、愚痴，通为般若；菩萨、外道所成就法，同是菩提；无明、真如，无异境界；诸戒定慧及淫怒痴，俱是梵行；众生、国土，同一法性；地狱、天宫，皆为净土；有性、无性，齐成佛道；一切烦恼，毕竟解脱；法界海慧，照了诸相，犹如虚空。此名如来随顺觉性。\r\n　　“善男子，但诸菩萨及末世众生，居一切时，不起妄念；于诸妄心，亦不息灭；住妄想境，不加了知；于无了知，不辨真实。彼诸众生闻是法门，信解受持，不生惊畏，是则名为随顺觉性。善男子，汝等当知，如是众生已曾供养百千万亿恒河沙诸佛及大菩萨，植众德本。佛说是人，名为成就一切种智。”\r\n　　尔时，世尊欲重宣此义，而说偈言：\r\n\r\n　　“清净慧当知： 圆满菩提性，\r\n　　　无取亦无证， 无菩萨众生。\r\n　　　觉与未觉时， 渐次有差别，\r\n　　　众生为解碍， 菩萨未离觉，\r\n　　　入地永寂灭， 不住一切相，\r\n　　　大觉悉圆满， 名为遍随顺。\r\n　　　末世诸众生， 心不生虚妄，\r\n　　　佛说如是人， 现世即菩萨，\r\n　　　供养恒沙佛， 功德已圆满，\r\n　　　虽有多方便， 皆名随顺智。”\r\n\r\n　　于是，威德自在菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，广为我等分别如是随顺觉性，令诸菩萨觉心光明，承佛圆音，不因修习而得善利。世尊，譬如大城，外有四门，随方来者非止一路；一切菩萨庄严佛国及成菩提，非一方便。唯愿世尊，广为我等宣说一切方便渐次，并修行人总有几种？令此会菩萨及末世众生求大乘者，速得开悟，游戏如来大寂灭海。”作是语已，五体投地，如是三请，终而复始。\r\n　　尔时，世尊告威德自在菩萨言：“善哉！善哉！善男子，汝等乃能为诸菩萨及末世众生，问于如来如是方便。汝今谛听，当为汝说。”时威德自在菩萨奉教欢喜，及诸大众默然而听。\r\n　　“善男子，无上妙觉遍诸十方，出生如来与一切法，同体平等，于诸修行，实无有二。方便随顺，其数无量；圆摄所归，循性差别，当有三种。\r\n　　“善男子，若诸菩萨悟净圆觉，以净觉心，取静为行，由澄诸念，觉识烦动，静慧发生，身心客尘从此永灭，便能内发寂静轻安。由寂静故，十方世界诸如来心，于中显现如镜中像。此方便者，名奢摩他。\r\n　　“善男子，若诸菩萨悟净圆觉，以净觉心，知觉心性及与根尘皆因幻化，即起诸幻以除幻者，变化诸幻而开幻众，由起幻故，便能内发大悲轻安。一切菩萨从此起行，渐次增进。彼观幻者，非同幻故，非同幻观，皆是幻故，幻相永离。是诸菩萨所圆妙行如土长苗。此方便者，名三摩钵提。\r\n　　“善男子，若诸菩萨悟净圆觉，以净觉心，不取幻化及诸净相，了知身心皆为挂碍，无知觉明，不依诸碍，永得超过碍无碍境，受用世界及与身心。相在尘域，如器中锽，声出于外，烦恼、涅槃不相留碍，便能内发寂灭轻安。妙觉随顺寂灭境界，自他身心所不能及，众生寿命皆为浮想。此方便者，名为禅那。\r\n　　“善男子，此三法门皆是圆觉，亲近随顺十方如来因此成佛。十方菩萨种种方便、一切同异，皆依如是三种事业，若得圆证，即成圆觉。善男子，假使有人修于圣道，教化成就百千万亿阿罗汉、辟支佛果，不如有人闻此圆觉无碍法门，一刹那顷随顺修习。”\r\n　　尔时，世尊欲重宣此义，而说偈言：\r\n\r\n　　“威德汝当知： 无上大觉心，\r\n　　　本际无二相， 随顺诸方便，\r\n　　　其数即无量。 如来总开示，\r\n　　　便有三种类： 寂静奢摩他，\r\n　　　如镜照诸像； 如幻三摩提，\r\n　　　如苗渐增长； 禅那唯寂灭，\r\n　　　如彼器中锽。 三种妙法门，\r\n　　　皆是觉随顺。 十方诸如来，\r\n　　　及诸大菩萨， 因此得成道，\r\n　　　三事圆证故， 名究竟涅槃。”\r\n\r\n　　于是，辩音菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，如是法门甚为希有！世尊，此诸方便一切菩萨于圆觉门，有几修习？愿为大众及末世众生，方便开示，令悟实相。”作是语已，五体投地，如是三请，终而复始。\r\n　　尔时，世尊告辩音菩萨言：“善哉！善哉！善男子，汝等乃能为诸大众及末世众生，问于如来如是修习。汝今谛听，当为汝说。”时辩音菩萨奉教欢喜，及诸大众默然而听。\r\n　　“善男子，一切如来圆觉清净，本无修习及修习者。一切菩萨及末世众生，依于未觉幻力修习，尔时便有二十五种清净定轮：\r\n　　“若诸菩萨唯取极静，由静力故，永断烦恼，究竟成就，不起于座，便入涅槃。此菩萨者，名单修奢摩他。\r\n　　“若诸菩萨唯观如幻，以佛力故，变化世界，种种作用，备行菩萨清净妙行，于陀罗尼不失寂念及诸静慧。此菩萨者，名单修三摩钵提。\r\n　　“若诸菩萨唯灭诸幻，不取作用，独断烦恼，烦恼断尽，便证实相。此菩萨者，名单修禅那。\r\n　　“若诸菩萨先取至静，以静慧心照诸幻者，便于是中起菩萨行。此菩萨者，名先修奢摩他，后修三摩钵提。\r\n　　“若诸菩萨以静慧故，证至静性，便断烦恼，永出生死。此菩萨者，名先修奢摩他，后修禅那。\r\n　　“若诸菩萨以寂静慧，复现幻力，种种变化度诸众生，后断烦恼而入寂灭。此菩萨者，名先修奢摩他，中修三摩钵提，后修禅那。\r\n　　“若诸菩萨以至静力，断烦恼已，后起菩萨清净妙行，度诸众生。此菩萨者，名先修奢摩他，中修禅那，后修三摩钵提。\r\n　　“若诸菩萨以至静力，心断烦恼，复度众生，建立世界。此菩萨者，名先修奢摩他，齐修三摩钵提、禅那。\r\n　　“若诸菩萨以至静力，资发变化，后断烦恼。此菩萨者，名齐修奢摩他、三摩钵提，后修禅那。\r\n　　“若诸菩萨以至静力，用资寂灭，后起作用，变化世界。此菩萨者，名齐修奢摩他、禅那，后修三摩钵提。\r\n　　“若诸菩萨以变化力，种种随顺而取至静。此菩萨者，名先修三摩钵提，后修奢摩他。\r\n　　“若诸菩萨以变化力，种种境界而取寂灭。此菩萨者，名先修三摩钵提，后修禅那。\r\n　　“若诸菩萨以变化力，而作佛事，安住寂静而断烦恼。此菩萨者，名先修三摩钵提，中修奢摩他，后修禅那。\r\n　　“若诸菩萨以变化力，无碍作用，断烦恼故，安住至静。此菩萨者，名先修三摩钵提，中修禅那，后修奢摩他。\r\n　　“若诸菩萨以变化力，方便作用，至静寂灭，二俱随顺。此菩萨者，名先修三摩钵提，齐修奢摩他、禅那。\r\n　　“若诸菩萨以变化力，种种起用，资于至静，后断烦恼。此菩萨者，名齐修三摩钵提、奢摩他，后修禅那。\r\n　　“若诸菩萨以变化力，资于寂灭，后住清净无作静虑。此菩萨者名齐修三摩钵提、禅那，后修奢摩他。\r\n　　“若诸菩萨以寂灭力，而起至静，住于清净。此菩萨者，名先修禅那，后修奢摩他。\r\n　　“若诸菩萨以寂灭力，而起作用，于一切境寂用随顺。此菩萨者，名先修禅那，后修三摩钵提。\r\n　　“若诸菩萨以寂灭力，种种自性安于静虑，而起变化。此菩萨者，名先修禅那，中修奢摩他，后修三摩钵提。\r\n　　“若诸菩萨以寂灭力，无作自性起于作用，清净境界，归于静虑。此菩萨者，名先修禅那，中修三摩钵提，后修奢摩他。\r\n　　“若诸菩萨以寂灭力，种种清净而住静虑，起于变化。此菩萨者，名先修禅那，齐修奢摩他、三摩钵提。\r\n　　“若诸菩萨以寂灭力，资于至静而起变化。此菩萨者，名齐修禅那、奢摩他，后修三摩钵提。\r\n　　“若诸菩萨以寂灭力，资于变化，而起至静清明境慧。此菩萨者，名齐修禅那、三摩钵提，后修奢摩他。\r\n　　“若诸菩萨以圆觉慧圆合一切，于诸性相无离觉性。此菩萨者，名为圆修三种自性清净随顺。\r\n　　“善男子，是名菩萨二十五轮，一切菩萨修行如是。若诸菩萨及末世众生依此轮者，当持梵行，寂静思惟，求哀忏悔，经三七日，于二十五轮各安标记，至心求哀，随手结取，依结开示，便知顿渐。一念疑悔，即不成就。”\r\n　　尔时，世尊欲重宣此义，而说偈言：\r\n\r\n　　“辩音汝当知： 一切诸菩萨，\r\n　　　无碍清净慧， 皆依禅定生。\r\n　　　所谓奢摩他， 三摩提禅那，\r\n　　　三法顿渐修， 有二十五种。\r\n　　　十方诸如来， 三世修行者，\r\n　　　无不因此法， 而得成菩提。\r\n　　　唯除顿觉人， 并法不随顺。\r\n　　　一切诸菩萨， 及末世众生，\r\n　　　常当持此轮， 随顺勤修习，\r\n　　　依佛大悲力， 不久证涅槃。”\r\n\r\n　　于是，净诸业障菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，为我等辈广说如是不思议事，一切如来因地行相，令诸大众得未曾有。睹见调御，历恒沙劫勤苦境界，一切功用，犹如一念，我等菩萨深自庆慰。世尊，若此觉心本性清净，因何染污，使诸众生迷闷不入？唯愿如来，广为我等开悟法性，令此大众及末世众生作将来眼。”作是语已，五体投地，如是三请，终而复始。\r\n　　尔时，世尊告净诸业障菩萨言：“善哉！善哉！善男子，汝等乃能为诸大众及末世众生，咨问如来如是方便。汝今谛听，当为汝说。”时净诸业障菩萨奉教欢喜，及诸大众默然而听。\r\n　　“善男子，一切众生从无始来，妄想执有我、人、众生及与寿命，认四颠倒为实我体，由此便生憎爱二境，于虚妄体重执虚妄，二妄相依生妄业道，有妄业故妄见流转；厌流转者妄见涅槃，由此不能入清净觉。非觉违拒诸能入者，有诸能入非觉入故，是故动念及与息念皆归迷闷。何以故？由有无始本起无明为己主宰，一切众生生无慧目，身心等性皆是无明。譬如有人不自断命，是故当知，有爱我者我与随顺，非随顺者便生憎怨，为憎爱心养无明故，相续求道皆不成就。\r\n　　“善男子，云何我相？谓诸众生心所证者。善男子，譬如有人百骸调适，忽忘我身，四肢弦缓，摄养乖方，微加针艾则知有我，是故证取方现我体。善男子，其心乃至证于如来、毕竟了知清净涅槃，皆是我相。\r\n　　“善男子，云何人相？谓诸众生心悟证者。善男子，悟有我者，不复认我；所悟非我，悟亦如是；悟已超过一切证者，悉为人相。善男子，其心乃至圆悟涅槃，俱是我者；心存少悟，备殚证理，皆名人相。\r\n　　“善男子，云何众生相？谓诸众生心自证悟所不及者。善男子，譬如有人作如是言‘我是众生’，则知彼人说众生者，非我非彼。云何非我？我是众生，则非是我。云何非彼？我是众生，非彼我故。善男子，但诸众生了证了悟，皆为我人，而我人相所不及者，存有所了，名众生相。\r\n　　“善男子，云何寿命相？谓诸众生心照清净觉所了者，一切业智所不自见，犹如命根。善男子，若心照见一切觉者皆为尘垢，觉所觉者不离尘故。如汤销冰，无别有冰知冰销者；存我觉我，亦复如是。\r\n　　“善男子，末世众生不了四相，虽经多劫勤苦修道但名有为，终不能成一切圣果，是故名为正法末世。何以故？认一切我为涅槃故，有证有悟名成就故。譬如有人以贼为子，其家财宝终不成就。何以故？有我爱者亦爱涅槃，伏我爱根为涅槃相，有憎我者亦憎生死，不知爱者真生死故，别憎生死名不解脱。云何当知法不解脱？善男子，彼末世众生习菩提者，以己微证为自清净，犹未能尽我相根本。若复有人赞叹彼法，即生欢喜便欲济度；若复诽谤彼所得者，便生瞋恨。则知我相坚固执持，潜伏藏识，游戏诸根曾不间断。善男子，彼修道者不除我相，是故不能入清净觉。善男子，若知我空，无毁我者。有我说法，我未断故。众生、寿命亦复如是。善男子，末世众生说病为法，是故名为可怜愍者。虽勤精进，增益诸病，是故不能入清净觉。\r\n　　“善男子，末世众生不了四相，以如来解及所行处为自修行，终不成就。或有众生，未得谓得，未证谓证，见胜进者心生嫉妒，由彼众生未断我爱，是故不能入清净觉。善男子，末世众生希望成道，无令求悟、唯益多闻、增长我见，但当精勤降伏烦恼，起大勇猛，未得令得，未断令断，贪、瞋、爱、慢、谄曲、嫉妒对境不生，彼我恩爱一切寂灭。佛说是人渐次成就，求善知识，不堕邪见。若于所求别生憎爱，则不能入清净觉海。”\r\n　　尔时，世尊欲重宣此义，而说偈言：\r\n\r\n　　“净业汝当知： 一切诸众生，\r\n　　　皆由执我爱， 无始妄流转，\r\n　　　未除四种相， 不得成菩提。\r\n　　　爱憎生于心， 谄曲存诸念，\r\n　　　是故多迷闷， 不能入觉城。\r\n　　　若能归悟刹， 先去贪瞋痴，\r\n　　　法爱不存心， 渐次可成就。\r\n　　　我身本不有， 憎爱何由生？\r\n　　　此人求善友， 终不堕邪见。\r\n　　　所求别生心， 究竟非成就。”\r\n\r\n　　于是，普觉菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，快说禅病，令诸大众得未曾有，心意荡然，获大安隐。世尊，末世众生去佛渐远，贤圣隐伏，邪法增炽，使诸众生求何等人？依何等法？行何等行？除去何病？云何发心？令彼群盲不堕邪见！”作是语已，五体投地，如是三请，终而复始。\r\n　　尔时，世尊告普觉菩萨言：“善哉！善哉！善男子，汝等乃能咨问如来如是修行，能施末世一切众生无畏道眼，令彼众生得成圣道。汝今谛听，当为汝说。”时普觉菩萨奉教欢喜，及诸大众默然而听。\r\n　　“善男子，末世众生将发大心，求善知识欲修行者，当求一切正知见人——心不住相，不著声闻、缘觉境界；虽现尘劳，心恒清净；示有诸过，赞叹梵行，不令众生入不律仪——求如是人，即得成就阿耨多罗三藐三菩提。末世众生见如是人，应当供养，不惜身命。彼善知识四威仪中常现清净，乃至示现种种过患，心无憍慢，况复搏财、妻子眷属？若善男子于彼善友不起恶念，即能究竟成就正觉，心华发明，照十方刹。\r\n　　“善男子，彼善知识所证妙法应离四病。云何四病？一者、作病，若复有人作如是言‘我于本心作种种行’欲求圆觉，彼圆觉性非作得故，说名为病。二者、任病，若复有人作如是言‘我等今者不断生死，不求涅槃。涅槃生死无起灭念，任彼一切，随诸法性’欲求圆觉，彼圆觉性非任有故，说名为病。三者、止病，若复有人作如是言‘我今自心永息诸念，得一切性寂然平等’欲求圆觉，彼圆觉性非止合故，说名为病。四者、灭病，若复有人作如是言‘我今永断一切烦恼，身心毕竟空无所有，何况根尘虚妄境界，一切永寂！’欲求圆觉，彼圆觉性非寂相故，说名为病。离四病者，则知清净。作是观者，名为正观；若他观者，名为邪观。\r\n　　“善男子，末世众生欲修行者，应当尽命供养善友，事善知识。彼善知识欲来亲近，应断憍慢；若复远离，应断瞋恨。现逆顺境犹如虚空，了知身心毕竟平等，与诸众生同体无异，如是修行方入圆觉。善男子，末世众生不得成道，由有无始自他憎爱一切种子故未解脱。若复有人，观彼怨家如己父母，心无有二，即除诸病；于诸法中，自他憎爱，亦复如是。善男子，末世众生欲求圆觉，应当发心作如是言：‘尽于虚空一切众生，我皆令入究竟圆觉。于圆觉中，无取觉者，除彼我人一切诸相。’如是发心，不堕邪见。”\r\n　　尔时，世尊欲重宣此义，而说偈言：\r\n\r\n　　“普觉汝当知： 末世诸众生，\r\n　　　欲求善知识， 应当求正见，\r\n　　　心远二乘者。 法中除四病，\r\n　　　谓作止任灭， 亲近无憍慢，\r\n　　　远离无瞋恨， 见种种境界，\r\n　　　心当生希有， 还如佛出世。\r\n　　　不犯非律仪， 戒根永清净，\r\n　　　度一切众生， 究竟入圆觉，\r\n　　　无彼我人相， 当依止智慧，\r\n　　　便得超邪见， 证觉般涅槃。”\r\n\r\n　　于是，圆觉菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，为我等辈广说净觉种种方便，令末世众生有大增益。世尊，我等今者已得开悟。若佛灭后，末世众生未得悟者，云何安居修此圆觉清净境界？此圆觉中三种净观，以何为首？唯愿大悲，为诸大众及末世众生，施大饶益。”作是语已，五体投地，如是三请，终而复始。\r\n　　尔时，世尊告圆觉菩萨言：“善哉！善哉！善男子，汝等乃能问于如来如是方便，以大饶益施诸众生。汝今谛听，当为汝说。”时圆觉菩萨奉教欢喜，及诸大众默然而听。\r\n　　“善男子，一切众生，若佛住世，若佛灭后，若法末时，有诸众生具大乘性，信佛秘密大圆觉心欲修行者，若在伽蓝，安处徒众，有缘事故，随分思察，如我已说。若复无有他事因缘，即建道场，当立期限。若立长期百二十日，中期百日，下期八十日，安置净居。若佛现在，当正思惟。若佛灭后，施设形像，心存目想，生正忆念，还同如来常住之日。悬诸幡华，经三七日，稽首十方诸佛名字，求哀忏悔，遇善境界得心轻安；过三七日，一向摄念。若经夏首三月安居，当为清净菩萨止住，心离声闻，不假徒众。至安居日，即于佛前作如是言：‘我比丘、比丘尼、优婆塞、优婆夷某甲，踞菩萨乘，修寂灭行，同入清净实相住持，以大圆觉为我伽蓝，身心安居平等性智，涅槃自性无系属故，今我敬请不依声闻，当与十方如来及大菩萨三月安居，为修菩萨无上妙觉大因缘故不系徒众。’善男子，此名菩萨示现安居，过三期日随往无碍。善男子，若彼末世修行众生，求菩萨道入三期者，非彼所闻一切境界终不可取。\r\n　　“善男子，若诸众生修奢摩他，先取至静，不起思念，静极便觉。如是初静，从于一身至一世界觉亦如是。善男子，若觉遍满一世界者，一世界中有一众生起一念者皆悉能知，百千世界亦复如是。非彼所闻一切境界终不可取。\r\n　　“善男子，若诸众生修三摩钵提，先当忆想十方如来、十方世界一切菩萨，依种种门渐次修行勤苦三昧，广发大愿，自熏成种。非彼所闻一切境界终不可取。\r\n　　“善男子，若诸众生修于禅那，先取数门，心中了知生住灭念分齐头数，如是周遍四威仪中分别念数无不了知，渐次增进，乃至得知百千世界一滴之雨，犹如目睹所受用物。非彼所闻一切境界终不可取。\r\n　　“是名三观初首方便。若诸众生遍修三种，勤行精进，即名如来出现于世。若后末世钝根众生，心欲求道不得成就，由昔业障，当勤忏悔，常起希望，先断憎爱、嫉妒、谄曲、求胜上心，三种净观随学一事，此观不得，复习彼观，心不放舍，渐次求证。”\r\n　　尔时，世尊欲重宣此义，而说偈言：\r\n\r\n　　“圆觉汝当知： 一切诸众生，\r\n　　　欲求无上道， 先当结三期，\r\n　　　忏悔无始业。 经于三七日，\r\n　　　然后正思惟， 非彼所闻境，\r\n　　　毕竟不可取。 奢摩他至静，\r\n　　　三摩正忆持， 禅那明数门，\r\n　　　是名三净观。 若能勤修习，\r\n　　　是名佛出世。 钝根未成者，\r\n　　　常当勤心忏， 无始一切罪，\r\n　　　诸障若消灭， 佛境便现前。”\r\n\r\n　　于是，贤善首菩萨在大众中，即从座起，顶礼佛足，右绕三匝，长跪叉手，而白佛言：“大悲世尊，广为我等及末世众生，开悟如是不思议事。世尊，此大乘教，名字何等？云何奉持？众生修习得何功德？云何使我护持经人？流布此教至于何地？”作是语已，五体投地，如是三请，终而复始。\r\n　　尔时，世尊告贤善首菩萨言：“善哉！善哉！善男子，汝等乃能为诸菩萨及末世众生，问于如来如是经教功德名字。汝今谛听，当为汝说。”时贤善首菩萨奉教欢喜，及诸大众默然而听。\r\n　　“善男子，是经百千万亿恒河沙诸佛所说，三世如来之所守护，十方菩萨之所皈依，十二部经清净眼目，是经名《大方广圆觉陀罗尼》，亦名《修多罗了义》，亦名《秘密王三昧》，亦名《如来决定境界》，亦名《如来藏自性差别》，汝当奉持。善男子，是经唯显如来境界，唯佛如来能尽宣说。若诸菩萨及末世众生依此修行，渐次增进至于佛地。善男子，是经名为《顿教大乘》，顿机众生从此开悟，亦摄渐修一切群品。譬如大海不让小流，乃至蚊虻及阿修罗饮其水者，皆得充满。\r\n　　“善男子，假使有人纯以七宝，积满三千大千世界以用布施，不如有人闻此经名及一句义。善男子，假使有人教百千恒河沙众生得阿罗汉果，不如有人宣说此经分别半偈。善男子，若复有人闻此经名信心不惑，当知是人非于一佛、二佛种诸福慧，如是乃至尽恒河沙一切佛所种诸善根，闻此经教。汝善男子，当护末世是修行者，无令恶魔及诸外道恼其身心，令生退屈。”\r\n　　尔时，会中有火首金刚、摧碎金刚、尼蓝婆金刚等八万金刚并其眷属，即从座起，顶礼佛足，右绕三匝，而白佛言：“世尊，若后末世一切众生，有能持此决定大乘，我当守护如护眼目。乃至道场所修行处，我等金刚自领徒众，晨夕守护，令不退转。其家乃至永无灾障，疫病销灭，财宝丰足，常不乏少。”\r\n　　尔时，大梵天王、二十八天王，并须弥山王、护国天王等，即从座起，顶礼佛足，右绕三匝，而白佛言：“世尊，我亦守护是持经者，常令安隐，心不退转。”\r\n　　尔时，有大力鬼王名吉槃荼，与十万鬼王，即从座起，顶礼佛足，右绕三匝，而白佛言：“世尊，我亦守护是持经人，朝夕侍卫，令不退屈。其人所居一由旬内，若有鬼神侵其境界，我当使其碎如微尘。”\r\n　　佛说此经已，一切菩萨、天龙鬼神、八部眷属及诸天王、梵王等，一切大众，闻佛所说，皆大欢喜，信受奉行。\r\n\r\n【回向】\r\n愿以此功德 普及于一切 我等与众生 皆共成佛道","PSPath":"E:\\素材\\foli\\佛经\\大方广圆觉修多罗了义经.txt","PSParentPath":"E:\\素材\\foli\\佛经","PSChildName":"大方广圆觉修多罗了义经.txt","PSDrive":"E","PSProvider":"Microsoft.PowerShell.Core\\FileSystem","ReadCount":1},"金刚般若波罗蜜经.txt":{"value":"金刚般若波罗蜜经\r\n姚秦天竺三藏鸠摩罗什译\r\n　　如是我闻：\r\n\r\n　　一时，佛在舍卫国祇树给孤独园，与大比丘众千二百五十人俱。尔时，世尊食时，著衣持钵，入舍卫大城乞食。于其城中，次第乞已，还至本处。饭食讫，收衣钵，洗足已，敷座而坐。\r\n\r\n　　时，长老须菩提在大众中即从座起，偏袒右肩，右膝著地，合掌恭敬而白佛言：“希有！世尊！如来善护念诸菩萨，善付嘱诸菩萨。世尊！善男子、善女人，发阿耨多罗三藐三菩提心，应云何住？云何降伏其心？”\r\n\r\n　　佛言：“善哉，善哉！须菩提！如汝所说：‘如来善护念诸菩萨，善付嘱诸菩萨。’汝今谛听，当为汝说。善男子、善女人，发阿耨多罗三藐三菩提心，应如是住，如是降伏其心。”\r\n\r\n　　“唯然。世尊！愿乐欲闻。”\r\n\r\n　　佛告须菩提：“诸菩萨摩诃萨应如是降伏其心：‘所有一切众生之类，若卵生、若胎生、若湿生、若化生，若有色、若无色，若有想、若无想、若非有想非无想，我皆令入无余涅槃而灭度之。’如是灭度无量无数无边众生，实无众生得灭度者。何以故？须菩提！若菩萨有我相、人相、众生相、寿者相，即非菩萨。\r\n\r\n　　“复次，须菩提！菩萨于法，应无所住，行于布施，所谓不住色布施，不住声香味触法布施。须菩提！菩萨应如是布施，不住于相。何以故？若菩萨不住相布施，其福德不可思量。\r\n\r\n　　“须菩提！于意云何？东方虚空可思量不？”\r\n\r\n　　“不也，世尊！”\r\n\r\n　　“须菩提！南西北方四维上下虚空可思量不？”\r\n\r\n　　“不也，世尊！”\r\n\r\n　　“须菩提！菩萨无住相布施，福德亦复如是不可思量。须菩提！菩萨但应如所教住。\r\n\r\n　　“须菩提！于意云何？可以身相见如来不？”\r\n\r\n　　“不也，世尊！不可以身相得见如来。何以故？如来所说身相，即非身相。”\r\n\r\n　　佛告须菩提：“凡所有相，皆是虚妄。若见诸相非相，则见如来。”\r\n\r\n　　须菩提白佛言：“世尊！颇有众生，得闻如是言说章句，生实信不？”\r\n\r\n　　佛告须菩提：“莫作是说。如来灭后，后五百岁，有持戒修福者，于此章句能生信心，以此为实，当知是人不于一佛二佛三四五佛而种善根，已于无量千万佛所种诸善根，闻是章句，乃至一念生净信者，须菩提！如来悉知悉见，是诸众生得如是无量福德。何以故？是诸众生无复我相、人相、众生相、寿者相。\r\n\r\n　　“无法相，亦无非法相。何以故？是诸众生若心取相，则为著我、人、众生、寿者。\r\n\r\n　　“若取法相，即著我、人、众生、寿者。何以故？若取非法相，即著我、人、众生、寿者，是故不应取法，不应取非法。以是义故，如来常说：‘汝等比丘，知我说法，如筏喻者，法尚应舍，何况非法。’\r\n\r\n　　“须菩提！于意云何？如来得阿耨多罗三藐三菩提耶？如来有所说法耶？”\r\n\r\n　　须菩提言：“如我解佛所说义，无有定法名阿耨多罗三藐三菩提，亦无有定法，如来可说。何以故？如来所说法，皆不可取、不可说、非法、非非法。所以者何？一切贤圣，皆以无为法而有差别。”\r\n\r\n　　“须菩提！于意云何？若人满三千大千世界七宝以用布施，是人所得福德，宁为多不？”\r\n\r\n　　须菩提言：“甚多，世尊！何以故？是福德即非福德性，是故如来说福德多。”\r\n\r\n　　“若复有人，于此经中受持，乃至四句偈等，为他人说，其福胜彼。何以故？须菩提！一切诸佛，及诸佛阿耨多罗三藐三菩提法，皆从此经出。须菩提！所谓佛法者，即非佛法。\r\n\r\n　　“须菩提！于意云何？须陀洹能作是念：‘我得须陀洹果。’不？”\r\n\r\n　　须菩提言：“不也，世尊！何以故？须陀洹名为入流，而无所入，不入色、声、香、味、触、法，是名须陀洹。”\r\n\r\n　　“须菩提！于意云何？斯陀含能作是念：‘我得斯陀含果。’不？”\r\n\r\n　　须菩提言：“不也，世尊！何以故？斯陀含名一往来，而实无往来，是名斯陀含。”\r\n\r\n　　“须菩提！于意云何？阿那含能作是念：‘我得阿那含果。’不？”\r\n\r\n　　须菩提言：“不也，世尊！何以故？阿那含名为不来，而实无来，是故名阿那含。”\r\n\r\n　　“须菩提！于意云何？阿罗汉能作是念：‘我得阿罗汉道。’不？”\r\n\r\n　　须菩提言：“不也，世尊！何以故？实无有法名阿罗汉。世尊！若阿罗汉作是念：‘我得阿罗汉道。’即为著我、人、众生、寿者。世尊！佛说我得无诤三昧，人中最为第一，是第一离欲阿罗汉。我不作是念：‘我是离欲阿罗汉。’世尊！我若作是念：‘我得阿罗汉道。’世尊则不说须菩提是乐阿兰那行者！以须菩提实无所行，而名须菩提是乐阿兰那行。”\r\n\r\n　　佛告须菩提：“于意云何？如来昔在然灯佛所，于法有所得不？”\r\n\r\n　　“世尊！如来在然灯佛所，于法实无所得。”\r\n\r\n　　“须菩提！于意云何？菩萨庄严佛土不？”\r\n\r\n　　“不也，世尊！何以故？庄严佛土者，则非庄严，是名庄严。”\r\n\r\n　　“是故须菩提，诸菩萨摩诃萨应如是生清净心，不应住色生心，不应住声、香、味、触、法生心，应无所住而生其心。\r\n\r\n　　“须菩提！譬如有人，身如须弥山王，于意云何？是身为大不？”\r\n\r\n　　须菩提言：“甚大，世尊！何以故？佛说非身，是名大身。”\r\n\r\n　　“须菩提！如恒河中所有沙数，如是沙等恒河，于意云何？是诸恒河沙宁为多不？”\r\n\r\n　　须菩提言：“甚多，世尊！但诸恒河尚多无数，何况其沙。”\r\n\r\n　　“须菩提！我今实言告汝。若有善男子、善女人，以七宝满尔所恒河沙数三千大千世界，以用布施，得福多不？”\r\n\r\n　　须菩提言：“甚多，世尊！”\r\n\r\n　　佛告须菩提：“若善男子、善女人，于此经中，乃至受持四句偈等，为他人说，而此福德胜前福德。\r\n\r\n　　“复次，须菩提！随说是经，乃至四句偈等，当知此处，一切世间天、人、阿修罗，皆应供养，如佛塔庙，何况有人尽能受持读诵。须菩提！当知是人成就最上第一希有之法，若是经典所在之处，则为有佛，若尊重弟子。”\r\n\r\n　　尔时，须菩提白佛言：“世尊！当何名此经？我等云何奉持？”\r\n\r\n　　佛告须菩提：“是经名为“金刚般若波罗蜜”。以是名字，汝当奉持。所以者何？须菩提！佛说般若波罗蜜，则非般若波罗蜜。须菩提！于意云何？如来有所说法不？”\r\n\r\n　　须菩提白佛言：“世尊！如来无所说。”\r\n\r\n　　“须菩提！于意云何？三千大千世界所有微尘是为多不？”\r\n\r\n　　须菩提言：“甚多，世尊！”\r\n\r\n　　“须菩提！诸微尘，如来说非微尘，是名微尘。如来说世界，非世界，是名世界。\r\n\r\n　　“须菩提！于意云何？可以三十二相见如来不？”\r\n\r\n　　“不也，世尊！不可以三十二相得见如来。何以故？如来说三十二相，即是非相，是名三十二相。”\r\n\r\n　　“须菩提！若有善男子、善女人，以恒河沙等身命布施；若复有人，于此经中，乃至受持四句偈等，为他人说，其福甚多。”\r\n\r\n　　尔时，须菩提闻说是经，深解义趣，涕泪悲泣，而白佛言：“希有，世尊！佛说如是甚深经典，我从昔来所得慧眼，未曾得闻如是之经。世尊！若复有人得闻是经，信心清净，则生实相，当知是人，成就第一希有功德。世尊！是实相者，则是非相，是故如来说名实相。世尊！我今得闻如是经典，信解受持不足为难，若当来世，后五百岁，其有众生，得闻是经，信解受持，是人则为第一希有。何以故？此人无我相、人相、众生相、寿者相。所以者何？我相即是非相，人相、众生相、寿者相即是非相。何以故？离一切诸相，则名诸佛。”\r\n\r\n　　佛告须菩提：“如是，如是！若复有人，得闻是经，不惊、不怖、不畏，当知是人甚为希有。何以故？须菩提！如来说第一波罗蜜，非第一波罗蜜，是名第一波罗蜜。须菩提！忍辱波罗蜜，如来说非忍辱波罗蜜。何以故？须菩提！如我昔为歌利王割截身体，我于尔时，无我相、无人相、无众生相、无寿者相。何以故？我于往昔节节支解时，若有我相、人相、众生相、寿者相，应生嗔恨。须菩提！又念过去于五百世作忍辱仙人，于尔所世，无我相、无人相、无众生相、无寿者相。是故须菩提！菩萨应离一切相，发阿耨多罗三藐三菩提心，不应住色生心，不应住声香味触法生心，应生无所住心。若心有住，则为非住。是故佛说：‘菩萨心不应住色布施。’\r\n\r\n　　“须菩提！菩萨为利益一切众生，应如是布施。如来说：‘一切诸相，即是非相。’又说：‘一切众生，则非众生。’\r\n\r\n　　“须菩提！如来是真语者、实语者、如语者、不诳语者、不异语者。\r\n\r\n　　“须菩提！如来所得法，此法无实无虚。须菩提！若菩萨心住于法而行布施，如人入闇，则无所见；若菩萨心不住法而行布施，如人有目，日光明照，见种种色。\r\n\r\n　　“须菩提！当来之世，若有善男子、善女人，能于此经受持读诵，则为如来以佛智慧，悉知是人，悉见是人，皆得成就无量无边功德。\r\n\r\n　　“须菩提！若有善男子、善女人，初日分以恒河沙等身布施，中日分复以恒河沙等身布施，后日分亦以恒河沙等身布施，如是无量百千万亿劫以身布施；若复有人，闻此经典，信心不逆，其福胜彼，何况书写、受持、读诵、为人解说。\r\n\r\n　　“须菩提！以要言之，是经有不可思议、不可称量、无边功德。如来为发大乘者说，为发最上乘者说。若有人能受持读诵，广为人说，如来悉知是人，悉见是人，皆得成就不可量、不可称、无有边、不可思议功德，如是人等，则为荷担如来阿耨多罗三藐三菩提。何以故？须菩提！若乐小法者，著我见、人见、众生见、寿者见，则于此经，不能听受读诵、为人解说。\r\n\r\n　　“须菩提！在在处处，若有此经，一切世间天、人、阿修罗，所应供养；当知此处，则为是塔，皆应恭敬，作礼围绕，以诸华香而散其处。\r\n\r\n　　“复次，须菩提！善男子、善女人，受持读诵此经，若为人轻贱，是人先世罪业，应堕恶道，以今世人轻贱故，先世罪业则为消灭，当得阿耨多罗三藐三菩提。\r\n\r\n　　“须菩提！我念过去无量阿僧祇劫，于然灯佛前，得值八百四千万亿那由他诸佛，悉皆供养承事，无空过者；若复有人，于后末世，能受持读诵此经，所得功德，于我所供养诸佛功德，百分不及一，千万亿分、乃至算数譬喻所不能及。\r\n\r\n　　“须菩提！若善男子、善女人，于后末世，有受持读诵此经，所得功德，我若具说者，或有人闻，心则狂乱，狐疑不信。须菩提！当知是经义不可思议，果报亦不可思议。”\r\n\r\n　　尔时，须菩提白佛言：“世尊！善男子、善女人，发阿耨多罗三藐三菩提心，云何应住？云何降伏其心？”\r\n\r\n　　佛告须菩提：“善男子、善女人，发阿耨多罗三藐三菩提者，当生如是心：‘我应灭度一切众生。灭度一切众生已，而无有一众生实灭度者。’何以故？须菩提！若菩萨有我相、人相、众生相、寿者相，则非菩萨。所以者何？须菩提！实无有法发阿耨多罗三藐三菩提者。\r\n\r\n　　“须菩提！于意云何？如来于然灯佛所，有法得阿耨多罗三藐三菩提不？”\r\n\r\n　　“不也，世尊！如我解佛所说义，佛于然灯佛所，无有法得阿耨多罗三藐三菩提。”\r\n\r\n　　佛言：“如是，如是！须菩提！实无有法如来得阿耨多罗三藐三菩提。须菩提！若有法如来得阿耨多罗三藐三菩提者，然灯佛则不与我受记：‘汝于来世，当得作佛，号释迦牟尼。’以实无有法得阿耨多罗三藐三菩提，是故然灯佛与我受记，作是言：‘汝于来世，当得作佛，号释迦牟尼。’何以故？如来者，即诸法如义。\r\n\r\n　　“若有人言：‘如来得阿耨多罗三藐三菩提。’须菩提！实无有法，佛得阿耨多罗三藐三菩提。须菩提！如来所得阿耨多罗三藐三菩提，于是中无实无虚。是故如来说：‘一切法皆是佛法。’须菩提！所言一切法者，即非一切法，是故名一切法。\r\n\r\n　　“须菩提！譬如人身长大。”\r\n\r\n　　须菩提言：“世尊！如来说人身长大，则为非大身，是名大身。”\r\n\r\n　　“须菩提！菩萨亦如是。若作是言：‘我当灭度无量众生。’则不名菩萨。何以故？须菩提！实无有法名为菩萨。是故佛说：‘一切法无我、无人、无众生、无寿者。’须菩提！若菩萨作是言：‘我当庄严佛土。’是不名菩萨。何以故？如来说庄严佛土者，即非庄严，是名庄严。须菩提！若菩萨通达无我法者，如来说名真是菩萨。\r\n\r\n　　“须菩提！于意云何？如来有肉眼不？”\r\n\r\n　　“如是，世尊！如来有肉眼。”\r\n\r\n　　“须菩提！于意云何？如来有天眼不？”\r\n\r\n　　“如是，世尊！如来有天眼。”\r\n\r\n　　“须菩提！于意云何？如来有慧眼不？”\r\n\r\n　　“如是，世尊！如来有慧眼。”\r\n\r\n　　“须菩提！于意云何？如来有法眼不？”\r\n\r\n　　“如是，世尊！如来有法眼。”\r\n\r\n　　“须菩提！于意云何？如来有佛眼不？”\r\n\r\n　　“如是，世尊！如来有佛眼。”\r\n\r\n　　“须菩提！于意云何？恒河中所有沙，佛说是沙不？”\r\n\r\n　　“如是，世尊！如来说是沙。”\r\n\r\n　　“须菩提！于意云何？如一恒河中所有沙，有如是等恒河，是诸恒河所有沙数，佛世界如是，宁为多不？”\r\n\r\n　　“甚多，世尊！”\r\n\r\n　　佛告须菩提：“尔所国土中，所有众生，若干种心，如来悉知。何以故？如来说诸心，皆为非心，是名为心。所以者何？须菩提！过去心不可得，现在心不可得，未来心不可得。\r\n\r\n　　“须菩提！于意云何？若有人满三千大千世界七宝以用布施，是人以是因缘，得福多不？”\r\n\r\n　　“如是，世尊！此人以是因缘，得福甚多。”\r\n\r\n　　“须菩提！若福德有实，如来不说得福德多；以福德无故，如来说得福德多。\r\n\r\n　　“须菩提！于意云何？佛可以具足色身见不？”\r\n\r\n　　“不也，世尊！如来不应以具足色身见。何以故？如来说具足色身，即非具足色身，是名具足色身。”\r\n\r\n　　“须菩提！于意云何？如来可以具足诸相见不？”\r\n\r\n　　“不也，世尊！如来不应以具足诸相见。何以故？如来说诸相具足，即非具足，是名诸相具足。”\r\n\r\n　　“须菩提！汝勿谓如来作是念：‘我当有所说法。’莫作是念，何以故？若人言：‘如来有所说法。’即为谤佛，不能解我所说故。须菩提！说法者，无法可说，是名说法。”\r\n\r\n　　尔时，慧命须菩提白佛言：“世尊！颇有众生，于未来世，闻说是法，生信心不？”\r\n\r\n　　佛言：“须菩提！彼非众生，非不众生。何以故？须菩提！众生、众生者，如来说非众生，是名众生。”\r\n\r\n　　须菩提白佛言：“世尊！佛得阿耨多罗三藐三菩提，为无所得耶？”\r\n\r\n　　“如是，如是！须菩提！我于阿耨多罗三藐三菩提乃至无有少法可得，是名阿耨多罗三藐三菩提。\r\n\r\n　　“复次，须菩提！是法平等，无有高下，是名阿耨多罗三藐三菩提；以无我、无人、无众生、无寿者，修一切善法，则得阿耨多罗三藐三菩提。须菩提！所言善法者，如来说非善法，是名善法。\r\n\r\n　　“须菩提！若三千大千世界中所有诸须弥山王，如是等七宝聚，有人持用布施；若人以此般若波罗蜜经，乃至四句偈等，受持读诵、为他人说，于前福德百分不及一，百千万亿分，乃至算数譬喻所不能及。\r\n\r\n　　“须菩提！于意云何？汝等勿谓如来作是念：‘我当度众生。’须菩提！莫作是念。何以故？实无有众生如来度者，若有众生如来度者，如来则有我、人、众生、寿者。须菩提！如来说：‘有我者，则非有我，而凡夫之人以为有我。’须菩提！凡夫者，如来说则非凡夫。\r\n\r\n　　“须菩提！于意云何？可以三十二相观如来不？”\r\n\r\n　　须菩提言：“如是，如是！以三十二相观如来。”\r\n\r\n　　佛言：“须菩提！若以三十二相观如来者，转轮圣王则是如来。”\r\n\r\n　　须菩提白佛言：“世尊！如我解佛所说义，不应以三十二相观如来。”\r\n\r\n　　尔时，世尊而说偈言：\r\n\r\n　　“若以色见我，　　以音声求我，\r\n\r\n　　是人行邪道，　　不能见如来。\r\n\r\n　　“须菩提！汝若作是念：‘如来不以具足相故，得阿耨多罗三藐三菩提。’须菩提！莫作是念。如来不以具足相故，得阿耨多罗三藐三菩提。\r\n\r\n　　“须菩提！汝若作是念：‘发阿耨多罗三藐三菩提者，说诸法断灭相。’莫作是念。何以故？发阿耨多罗三藐三菩提心者，于法不说断灭相。\r\n\r\n　　“须菩提！若菩萨以满恒河沙等世界七宝布施；若复有人知一切法无我，得成于忍，此菩萨胜前菩萨所得功德。须菩提！以诸菩萨不受福德故。”\r\n\r\n　　须菩提白佛言：“世尊！云何菩萨不受福德？”\r\n\r\n　　“须菩提！菩萨所作福德，不应贪著，是故说不受福德。\r\n\r\n　　“须菩提！若有人言：‘如来若来若去、若坐若卧。’是人不解我所说义。何以故？如来者，无所从来，亦无所去，故名如来。\r\n\r\n　　“须菩提！若善男子、善女人，以三千大千世界碎为微尘，于意云何？是微尘众宁为多不？”\r\n\r\n　　“甚多，世尊！何以故？若是微尘众实有者，佛则不说是微尘众。所以者何？佛说微尘众，则非微尘众，是名微尘众。世尊！如来所说三千大千世界，则非世界，是名世界。何以故？若世界实有者，则是一合相。如来说一合相，则非一合相，是名一合相。”\r\n\r\n　　“须菩提！一合相者，则是不可说，但凡夫之人贪著其事。\r\n\r\n　　“须菩提！若人言：‘佛说我见、人见、众生见、寿者见。’须菩提！于意云何？是人解我所说义不？”\r\n\r\n　　“世尊！是人不解如来所说义。何以故？世尊说我见、人见、众生见、寿者见，即非我见、人见、众生见、寿者见，是名我见、人见、众生见、寿者见。”\r\n\r\n　　“须菩提！发阿耨多罗三藐三菩提心者，于一切法，应如是知，如是见，如是信解，不生法相。须菩提！所言法相者，如来说即非法相，是名法相。\r\n\r\n　　“须菩提！若有人以满无量阿僧祇世界七宝持用布施，若有善男子、善女人，发菩萨心者，持于此经，乃至四句偈等，受持读诵，为人演说，其福胜彼。云何为人演说？不取于相，如如不动。何以故？\r\n\r\n　　“一切有为法，　　如梦、幻、泡、影，\r\n\r\n　　如露亦如电，　　应作如是观。”\r\n\r\n　　佛说是经已，长老须菩提及诸比丘、比丘尼、优婆塞、优婆夷，一切世间天、人、阿修罗，闻佛所说，皆大欢喜，信受奉行。\r\n\r\n金刚般若波罗蜜经\r\n　　真言\r\n\r\n　　那谟婆伽跋帝　钵喇壤　波罗弭多曳　唵伊利底　伊室利　输卢驮　毗舍耶　毗舍耶　莎婆诃","PSPath":"E:\\素材\\foli\\佛经\\金刚般若波罗蜜经.txt","PSParentPath":"E:\\素材\\foli\\佛经","PSChildName":"金刚般若波罗蜜经.txt","PSDrive":"E","PSProvider":"Microsoft.PowerShell.Core\\FileSystem","ReadCount":1},"普贤菩萨行愿品.txt":{"value":"\r\n大方广佛华严经\r\n\r\n普贤菩萨行愿品\r\n\r\n\r\n唐罽宾国三藏般若奉诏译\r\n\r\n尔时普贤菩萨摩诃萨，称叹如来胜功德已，告诸菩萨及善财言：善男子！如来功德，假使十方一切诸佛，经不可说不可说佛刹极微尘数劫，相续演说，不可穷尽。若欲成就此功德门，应修十种广大行愿。何等为十？一者礼敬诸佛、二者称赞如来、三者广修供养、四者忏悔业障、五者随喜功德、六者请转法轮、七者请佛住世、八者常随佛学、九者恒顺众生、十者普皆回向。善财白言：大圣！云何礼敬，乃至回向？\r\n\r\n普贤菩萨告善财言：善男子！言礼敬诸佛者，所有尽法界虚空界，十方三世一切佛刹，极微尘数诸佛世尊，我以普贤行愿力故，深心信解，如对目前，悉以清净身语意业，常修礼敬。一一佛所，皆现不可说不可说佛刹极微尘数身；一一身，遍礼不可说不可说佛刹极微尘数佛。虚空界尽，我礼乃尽；以虚空界不可尽故，我此礼敬无有穷尽。如是乃至众生界尽、众生业尽、众生烦恼尽，我礼乃尽。而众生界乃至烦恼无有尽故，我此礼敬无有穷尽。念念相续，无有间断，身语意业，无有疲厌。\r\n\r\n复次，善男子！言称赞如来者，所有尽法界虚空界，十方三世一切刹土，所有极微一一尘中，皆有一切世间极微尘数佛；一一佛所，皆有菩萨海会围绕。我当悉以甚深胜解，现前知见，各以出过辩才天女微妙舌根，一一舌根，出无尽音声海；一一音声，出一切言辞海，称扬赞叹一切如来诸功德海。穷未来际，相续不断，尽于法界，无不周遍。如是虚空界尽、众生界尽、众生业尽、众生烦恼尽，我赞乃尽；而虚空界乃至烦恼，无有尽故，我此赞叹无有穷尽。念念相续，无有间断，身语意业，无有疲厌。\r\n\r\n复次，善男子！言广修供养者，所有尽法界虚空界，十方三世一切佛刹极微尘中，一一各有一切世界极微尘数佛，一一佛所，种种菩萨海会围绕。我以普贤行愿力故，起深信解，现前知见，悉以上妙诸供养具，而为供养。所谓华云、鬘云、天音乐云、天伞盖云、天衣服云、天种种香、涂香、烧香、末香，如是等云，一一量如须弥山王。然种种灯，酥灯、油灯、诸香油灯，一一灯炷如须弥山，一一灯油如大海水。以如是等诸供养具，常为供养。善男子！诸供养中，法供养最。所谓如说修行供养、利益众生供养、摄受众生供养、代众生苦供养、勤修善根供养、不舍菩萨业供养、不离菩提心供养。善男子！如前供养无量功德，比法供养一念功德，百分不及一，千分不及一，百千俱胝那由他分、迦罗分、算分、数分、喻分、优波尼沙陀分，亦不及一。何以故？以诸如来尊重法故；以如说行，出生诸佛故。若诸菩萨行法供养，则得成就供养如来。如是修行，是真供养故。此广大最胜供养，虚空界尽、众生界尽、众生业尽、众生烦恼尽，我供乃尽。而虚空界乃至烦恼不可尽故，我此供养亦无有尽。念念相续，无有间断，身语意业，无有疲厌。\r\n\r\n复次，善男子！言忏悔业障者，菩萨自念，我于过去无始劫中，由贪瞋痴，发身口意，作诸恶业，无量无边。若此恶业，有体相者，尽虚空界不能容受。我今悉以清净三业，遍于法界极微尘刹，一切诸佛菩萨众前，诚心忏悔，后不复造，恒住净戒，一切功德。如是虚空界尽、众生界尽、众生业尽、众生烦恼尽，我忏乃尽。而虚空界乃至众生烦恼不可尽故，我此忏悔无有穷尽。念念相续，无有间断，身语意业，无有疲厌。\r\n\r\n复次，善男子！言随喜功德者，所有尽法界虚空界，十方三世一切佛刹，极微尘数诸佛如来，从初发心，为一切智，勤修福聚，不惜身命，经不可说不可说佛刹极微尘数劫，一一劫中，舍不可说不可说佛刹极微尘数头目手足。如是一切难行苦行，圆满种种波罗蜜门，证入种种菩萨智地，成就诸佛无上菩提，及般涅槃，分布舍利，所有善根，我皆随喜。及彼十方一切世界，六趣四生一切种类所有功德，乃至一尘，我皆随喜。十方三世一切声闻，及辟支佛，有学无学，所有功德，我皆随喜。一切菩萨，所修无量难行苦行，志求无上正等菩提，广大功德，我皆随喜。如是虚空界尽、众生界尽、众生业尽、众生烦恼尽，我此随喜无有穷尽。念念相续，无有间断，身语意业，无有疲厌。\r\n\r\n复次，善男子！言请转法轮者，所有尽法界虚空界，十方三世一切佛刹极微尘中，一一各有，不可说不可说佛刹极微尘数广大佛刹。一一刹中，念念有不可说不可说佛刹极微尘数一切诸佛成等正觉，一切菩萨海会围绕。而我悉以，身口意业，种种方便，殷勤劝请，转妙法轮。如是虚空界尽、众生界尽、众生业尽、众生烦恼尽，我常劝请一切诸佛转正法轮，无有穷尽。念念相续，无有间断，身语意业，无有疲厌。\r\n\r\n复次，善男子！言请佛住世者，所有尽法界虚空界，十方三世一切佛刹，极微尘数诸佛如来，将欲示现般涅槃者，及诸菩萨、声闻、缘觉、有学、无学，乃至一切诸善知识，我悉劝请，莫入涅槃。经于一切佛刹极微尘数劫，为欲利乐一切众生。如是虚空界尽、众生界尽、众生业尽、众生烦恼尽，我此劝请无有穷尽。念念相续，无有间断，身语意业，无有疲厌。\r\n\r\n复次，善男子！言常随佛学者，如此娑婆世界毗卢遮那如来，从初发心，精进不退，以不可说不可说身命，而为布施。剥皮为纸，析骨为笔，刺血为墨，书写经典，积如须弥。为重法故，不惜身命，何况王位，城邑聚落，宫殿园林一切所有，及余种种难行苦行，乃至树下成大菩提，示种种神通，起种种变化，现种种佛身，处种种众会，或处一切诸大菩萨众会道场，或处声闻及辟支佛众会道场，或处转轮圣王小王眷属众会道场，或处刹利及婆罗门长者居士众会道场，乃至或处天龙八部人非人等众会道场。处于如是种种众会，以圆满音，如大雷震，随其乐欲，成熟众生，乃至示现入于涅槃，如是一切，我皆随学。如今世尊毗卢遮那，如是尽法界虚空界，十方三世一切佛刹，所有尘中一切如来，皆亦如是，于念念中，我皆随学。如是虚空界尽、众生界尽、众生业尽、众生烦恼尽，我此随学无有穷尽。念念相续，无有间断，身语意业，无有疲厌。\r\n\r\n复次，善男子！言恒顺众生者，谓尽法界虚空界，十方刹海所有众生，种种差别。所谓卵生、胎生、湿生、化生，或有依于，地、水、火、风，而生住者；或有依空，及诸卉木，而生住者；种种生类、种种色身、种种形状、种种相貌、种种寿量、种种族类、种种名号、种种心性、种种知见、种种欲乐、种种意行、种种威仪、种种衣服、种种饮食，处于种种村营聚落、城邑宫殿，乃至一切天、龙、八部、人、非人等，无足、二足、四足、多足，有色、无色、有想、无想、非有想、非无想。如是等类，我皆于彼，随顺而转。种种承事，种种供养，如敬父母，如奉师长，及阿罗汉乃至如来，等无有异。于诸病苦，为作良医；于失道者，示其正路；于暗夜中，为作光明；于贫穷者，令得伏藏，菩萨如是平等饶益一切众生。何以故？菩萨若能随顺众生，则为随顺供养诸佛；若于众生尊重承事，则为尊重承事如来；若令众生生欢喜者，则令一切如来欢喜。何以故？诸佛如来，以大悲心而为体故。因于众生而起大悲，因于大悲生菩提心，因菩提心成等正觉。譬如旷野沙碛之中，有大树王，若根得水，枝叶华果，悉皆繁茂。生死旷野菩提树王，亦复如是。一切众生而为树根，诸佛菩萨而为华果。以大悲水饶益众生，则能成就诸佛菩萨智慧华果。何以故？若诸菩萨以大悲水饶益众生，则能成就阿耨多罗三藐三菩提故。是故菩提属于众生，若无众生，一切菩萨终不能成无上正觉。善男子！汝于此义，应如是解。以于众生，心平等故，则能成就圆满大悲，以大悲心随众生故，则能成就供养如来。菩萨如是随顺众生，虚空界尽、众生界尽、众生业尽、众生烦恼尽，我此随顺无有穷尽。念念相续，无有间断，身语意业，无有疲厌。\r\n\r\n复次，善男子！言普皆回向者，从初礼拜乃至随顺所有功德，皆悉回向尽法界虚空界一切众生。愿令众生，常得安乐，无诸病苦。欲行恶法，皆悉不成，所修善业，皆速成就。关闭一切诸恶趣门，开示人天涅槃正路。若诸众生，因其积集诸恶业故，所感一切极重苦果，我皆代受，令彼众生悉得解脱，究竟成就无上菩提。菩萨如是所修回向，虚空界尽、众生界尽、众生业尽、众生烦恼尽，我此回向无有穷尽。念念相续，无有间断，身语意业，无有疲厌。\r\n\r\n善男子！是为菩萨摩诃萨十种大愿，具足圆满。若诸菩萨，于此大愿，随顺趣入，则能成熟一切众生，则能随顺阿耨多罗三藐三菩提，则能成满普贤菩萨诸行愿海。是故善男子，汝于此义，应如是知。\r\n\r\n若有善男子善女人，以满十方无量无边不可说不可说佛刹极微尘数一切世界上妙七宝，及诸人天最胜安乐，布施尔所一切世界所有众生，供养尔所一切世界诸佛菩萨，经尔所佛刹极微尘数劫，相续不断，所得功德。若复有人，闻此愿王，一经于耳，所有功德，比前功德，百分不及一，千分不及一，乃至优波尼沙陀分，亦不及一。\r\n\r\n或复有人，以深信心，于此大愿，受持读诵，乃至书写一四句偈，速能除灭五无间业。所有世间身心等病，种种苦恼，乃至佛刹极微尘数一切恶业，皆得消除。一切魔军、夜叉、罗刹，若鸠槃荼，若毗舍阇，若部多等，饮血啖肉，诸恶鬼神，皆悉远离；或时发心，亲近守护。\r\n\r\n是故若人诵此愿者，行于世间，无有障碍。如空中月，出于云翳。诸佛菩萨之所称赞，一切人天，皆应礼敬，一切众生，悉应供养。此善男子善得人身，圆满普贤所有功德。不久当如普贤菩萨，速得成就微妙色身，具三十二大丈夫相。若生人天，所在之处，常居胜族。悉能破坏一切恶趣，悉能远离一切恶友，悉能制伏一切外道，悉能解脱一切烦恼，如师子王摧伏群兽，堪受一切众生供养。\r\n\r\n又复是人，临命终时，最后刹那，一切诸根，悉皆散坏，一切亲属，悉皆舍离，一切威势，悉皆退失。辅相大臣，宫城内外，象马车乘，珍宝伏藏，如是一切，无复相随。唯此愿王，不相舍离，于一切时，引导其前。一刹那中，即得往生极乐世界。到已即见阿弥陀佛、文殊师利菩萨、普贤菩萨、观自在菩萨、弥勒菩萨等。此诸菩萨，色相端严，功德具足，所共围绕。其人自见生莲华中，蒙佛授记。得授记已，经于无数百千万亿那由他劫，普于十方不可说不可说世界，以智慧力，随众生心，而为利益。不久当坐菩提道场，降伏魔军，成等正觉，转妙法轮。能令佛刹极微尘数世界众生，发菩提心，随其根性，教化成熟，乃至尽于未来劫海，广能利益，一切众生。\r\n\r\n善男子！彼诸众生，若闻若信此大愿王，受持读诵，广为人说，所有功德，除佛世尊，余无知者。是故汝等闻此愿王，莫生疑念，应当谛受，受已能读，读已能诵，诵已能持，乃至书写，广为人说。是诸人等，于一念中，所有行愿，皆得成就，所获福聚无量无边，能于烦恼大苦海中拔济众生，令其出离，皆得往生阿弥陀佛极乐世界。\r\n\r\n尔时普贤菩萨摩诃萨，欲重宣此义，普观十方而说偈言：\r\n\r\n所有十方世界中，三世一切人师子，\r\n\r\n我以清净身语意，一切遍礼尽无余。\r\n\r\n普贤行愿威神力，普现一切如来前，\r\n\r\n一身复现刹尘身，一一遍礼刹尘佛。\r\n\r\n于一尘中尘数佛，各处菩萨众会中，\r\n\r\n无尽法界尘亦然，深信诸佛皆充满。\r\n\r\n各以一切音声海，普出无尽妙言辞，\r\n\r\n尽于未来一切劫，赞佛甚深功德海。\r\n\r\n以诸最胜妙华鬘，伎乐涂香及伞盖，\r\n\r\n如是最胜庄严具，我以供养诸如来。\r\n\r\n最胜衣服最胜香，末香烧香与灯烛，\r\n\r\n一一皆如妙高聚，我悉供养诸如来。\r\n\r\n我以广大胜解心，深信一切三世佛，\r\n\r\n悉以普贤行愿力，普遍供养诸如来。\r\n\r\n我昔所造诸恶业，皆由无始贪瞋痴，\r\n\r\n从身语意之所生，一切我今皆忏悔。\r\n\r\n十方一切诸众生，二乘有学及无学，\r\n\r\n一切如来与菩萨，所有功德皆随喜。\r\n\r\n十方所有世间灯，最初成就菩提者，\r\n\r\n我今一切皆劝请，转于无上妙法轮。\r\n\r\n诸佛若欲示涅槃，我悉至诚而劝请，\r\n\r\n唯愿久住刹尘劫，利乐一切诸众生。\r\n\r\n所有礼赞供养福，请佛住世转法轮，\r\n\r\n随喜忏悔诸善根，回向众生及佛道。\r\n\r\n我随一切如来学，修习普贤圆满行，\r\n\r\n供养过去诸如来，及与现在十方佛。\r\n\r\n未来一切天人师，一切意乐皆圆满，\r\n\r\n我愿普随三世学，速得成就大菩提。\r\n\r\n所有十方一切刹，广大清净妙庄严，\r\n\r\n众会围绕诸如来，悉在菩提树王下。\r\n\r\n十方所有诸众生，愿离忧患常安乐，\r\n\r\n获得甚深正法利，灭除烦恼尽无余。\r\n\r\n我为菩提修行时，一切趣中成宿命，\r\n\r\n常得出家修净戒，无垢无破无穿漏。\r\n\r\n天龙夜叉鸠槃荼，乃至人与非人等，\r\n\r\n所有一切众生语，悉以诸音而说法。\r\n\r\n勤修清净波罗蜜，恒不忘失菩提心，\r\n\r\n灭除障垢无有余，一切妙行皆成就。\r\n\r\n于诸惑业及魔境，世间道中得解脱，\r\n\r\n犹如莲华不著水，亦如日月不住空。\r\n\r\n悉除一切恶道苦，等与一切群生乐，\r\n\r\n如是经于刹尘劫，十方利益恒无尽。\r\n\r\n我常随顺诸众生，尽于未来一切劫，\r\n\r\n恒修普贤广大行，圆满无上大菩提。\r\n\r\n所有与我同行者，于一切处同集会，\r\n\r\n身口意业皆同等，一切行愿同修学。\r\n\r\n所有益我善知识，为我显示普贤行，\r\n\r\n常愿与我同集会，于我常生欢喜心。\r\n\r\n愿常面见诸如来，及诸佛子众围绕，\r\n\r\n于彼皆兴广大供，尽未来劫无疲厌。\r\n\r\n愿持诸佛微妙法，光显一切菩提行，\r\n\r\n究竟清净普贤道，尽未来劫常修习。\r\n\r\n我于一切诸有中，所修福智恒无尽，\r\n\r\n定慧方便及解脱，获诸无尽功德藏。\r\n\r\n一尘中有尘数刹，一一刹有难思佛，\r\n\r\n一一佛处众会中，我见恒演菩提行。\r\n\r\n普尽十方诸刹海，一一毛端三世海，\r\n\r\n佛海及与国土海，我遍修行经劫海。\r\n\r\n一切如来语清净，一言具众音声海，\r\n\r\n随诸众生意乐音，一一流佛辩才海。\r\n\r\n三世一切诸如来，于彼无尽语言海，\r\n\r\n恒转理趣妙法轮，我深智力普能入。\r\n\r\n我能深入于未来，尽一切劫为一念，\r\n\r\n三世所有一切劫，为一念际我皆入。\r\n\r\n我于一念见三世，所有一切人师子，\r\n\r\n亦常入佛境界中，如幻解脱及威力。\r\n\r\n于一毛端极微中，出现三世庄严刹，\r\n\r\n十方尘刹诸毛端，我皆深入而严净。\r\n\r\n所有未来照世灯，成道转法悟群有，\r\n\r\n究竟佛事示涅槃，我皆往诣而亲近。\r\n\r\n速疾周遍神通力，普门遍入大乘力，\r\n\r\n智行普修功德力，威神普覆大慈力，\r\n\r\n遍净庄严胜福力，无著无依智慧力，\r\n\r\n定慧方便威神力，普能积集菩提力，\r\n\r\n清净一切善业力，摧灭一切烦恼力，\r\n\r\n降伏一切诸魔力，圆满普贤诸行力。\r\n\r\n普能严净诸刹海，解脱一切众生海，\r\n\r\n善能分别诸法海，能甚深入智慧海，\r\n\r\n普能清净诸行海，圆满一切诸愿海，\r\n\r\n亲近供养诸佛海，修行无倦经劫海。\r\n\r\n三世一切诸如来，最胜菩提诸行愿，\r\n\r\n我皆供养圆满修，以普贤行悟菩提。\r\n\r\n一切如来有长子，彼名号曰普贤尊，\r\n\r\n我今回向诸善根，愿诸智行悉同彼。\r\n\r\n愿身口意恒清净，诸行刹土亦复然，\r\n\r\n如是智慧号普贤，愿我与彼皆同等。\r\n\r\n我为遍净普贤行，文殊师利诸大愿，\r\n\r\n满彼事业尽无余，未来际劫恒无倦。\r\n\r\n我所修行无有量，获得无量诸功德，\r\n\r\n安住无量诸行中，了达一切神通力。\r\n\r\n文殊师利勇猛智，普贤慧行亦复然，\r\n\r\n我今回向诸善根，随彼一切常修学。\r\n\r\n三世诸佛所称叹，如是最胜诸大愿，\r\n\r\n我今回向诸善根，为得普贤殊胜行。\r\n\r\n愿我临欲命终时，尽除一切诸障碍，\r\n\r\n面见彼佛阿弥陀，即得往生安乐刹。\r\n\r\n我既往生彼国已，现前成就此大愿，\r\n\r\n一切圆满尽无余，利乐一切众生界。\r\n\r\n彼佛众会咸清净，我时于胜莲华生，\r\n\r\n亲睹如来无量光，现前授我菩提记。\r\n\r\n蒙彼如来授记已，化身无数百俱胝，\r\n\r\n智力广大遍十方，普利一切众生界。\r\n\r\n乃至虚空世界尽，众生及业烦恼尽，\r\n\r\n如是一切无尽时，我愿究竟恒无尽。\r\n\r\n十方所有无边刹，庄严众宝供如来，\r\n\r\n最胜安乐施天人，经一切刹微尘劫。\r\n\r\n若人于此胜愿王，一经于耳能生信，\r\n\r\n求胜菩提心渴仰，获胜功德过于彼。\r\n\r\n即常远离恶知识，永离一切诸恶道，\r\n\r\n速见如来无量光，具此普贤最胜愿。\r\n\r\n此人善得胜寿命，此人善来人中生，\r\n\r\n此人不久当成就，如彼普贤菩萨行。\r\n\r\n往昔由无智慧力，所造极恶五无间，\r\n\r\n诵此普贤大愿王，一念速疾皆消灭。\r\n\r\n族姓种类及容色，相好智慧咸圆满。\r\n\r\n诸魔外道不能摧，堪为三界所应供。\r\n\r\n速诣菩提大树王，坐已降伏诸魔众，\r\n\r\n成等正觉转法轮，普利一切诸含识。\r\n\r\n若人于此普贤愿，读诵受持及演说，\r\n\r\n果报唯佛能证知，决定获胜菩提道。\r\n\r\n若人诵此普贤愿，我说少分之善根，\r\n\r\n一念一切悉皆圆，成就众生清净愿。\r\n\r\n我此普贤殊胜行，无边胜福皆回向，\r\n\r\n普愿沉溺诸众生，速往无量光佛刹。\r\n\r\n尔时，普贤菩萨摩诃萨于如来前，说此普贤广大愿王清净偈已。善财童子踊跃无量，一切菩萨皆大欢喜。如来赞言：善哉！善哉！尔时世尊与诸圣者菩萨摩诃萨，演说如是不可思议解脱境界胜法门时，文殊师利菩萨而为上首，诸大菩萨，及所成熟六千比丘；弥勒菩萨而为上首，贤劫一切诸大菩萨；无垢普贤菩萨而为上首，一生补处、住灌顶位诸大菩萨；及余十方种种世界普来集会，一切刹海极微尘数诸菩萨摩诃萨众；大智舍利弗、摩诃目犍连等而为上首，诸大声闻；并诸人天一切世主，天、龙、夜叉、乾闼婆、阿修罗、迦楼罗、紧那罗、摩睺罗伽、人、非人等一切大众，闻佛所说，皆大欢喜，信受奉行。\r\n\r\n大方广佛华严经普贤菩萨行愿品\r\n\r\n\r\n\r\n\r\n\r\n\r\n\r\n","PSPath":"E:\\素材\\foli\\佛经\\普贤菩萨行愿品.txt","PSParentPath":"E:\\素材\\foli\\佛经","PSChildName":"普贤菩萨行愿品.txt","PSDrive":"E","PSProvider":"Microsoft.PowerShell.Core\\FileSystem","ReadCount":1},"观世音菩萨普门品.txt":{"value":"观世音菩萨普门品\r\n\r\n\r\n姚秦三藏法师鸠摩罗什译\r\n\r\n尔时，无尽意菩萨即从座起，偏袒右肩，合掌向佛，而作是言：「世尊！观世音菩萨以何因缘名观世音？」\r\n\r\n佛告无尽意菩萨：「善男子，若有无量百千万亿众生受诸苦恼，闻是观世音菩萨，一心称名，观世音菩萨即时观其音声，皆得解脱。\r\n\r\n若有持是观世音菩萨名者，设入大火，火不能烧，由是菩萨威神力故。\r\n\r\n若为大水所漂，称其名号，即得浅处。\r\n\r\n若有百千万亿众生，为求金、银、琉璃、砗磲、码碯、珊瑚、琥珀、真珠等宝入于大海，假使黑风吹其船舫，飘堕罗刹鬼国，其中若有乃至一人称观世音菩萨名者，是诸人等皆得解脱罗刹之难。以是因缘名观世音。\r\n\r\n若复有人临当被害称观世音菩萨名者，彼所执刀杖寻段段坏而得解脱。\r\n\r\n若三千大千国土满中夜叉、罗刹欲来恼人，闻其称观世音菩萨名者，是诸恶鬼尚不能以恶眼视之，况复加害？设复有人，若有罪若无罪，杻械、枷锁检系其身，称观世音菩萨名者，皆悉断坏，即得解脱。\r\n\r\n若三千大千国土满中冤贼，有一商主将诸商人，赍[jī]持重宝经过险路，其中一人作是唱言：诸善男子，勿得恐怖，汝等应当一心称观世音菩萨名号。是菩萨能以无畏施于众生，汝等若称名者，于此冤贼当得解脱。众商人闻，具发声言：南无观世音菩萨。称其名故，即得解脱。\r\n\r\n无尽意，观世音菩萨摩诃萨威神之力巍巍如是！若有众生多于淫欲，常念恭敬观世音菩萨，便得离欲。若多瞋恚，常念恭敬观世音菩萨，便得离瞋。若多愚痴，常念恭敬观世音菩萨，便得离痴。\r\n\r\n无尽意，观世音菩萨有如是等大威神力，多所饶益，是故众生常应心念。若有女人，设欲求男，礼拜供养观世音菩萨，便生福德智慧之男；设欲求女，便生端正有相之女，宿植德本，众人爱敬。\r\n\r\n无尽意，观世音菩萨有如是力。若有众生恭敬礼拜观世音菩萨，福不唐捐。是故众生皆应受持 观世音菩萨名号。\r\n\r\n无尽意，若有人受持六十二亿恒河沙菩萨名字，复尽形供养饮食、衣服、卧具、医药。于汝意云何，是善男子、善女人功德多不？」\r\n\r\n无尽意言：「甚多，世尊！」\r\n\r\n佛言：「若复有人受持观世音菩萨名号，乃至一时礼拜、供养，是二人福正等无异，于百千万亿劫不可穷尽。无尽意，受持观世音菩萨名号，得如是无量无边福德之利。」\r\n\r\n无尽意菩萨白佛言：「世尊！观世音菩萨云何游此娑婆世界？云何而为众生说法？方便之力其事云何？」\r\n\r\n佛告无尽意菩萨：「善男子，若有国土众生\r\n\r\n应以佛身得度者，观世音菩萨即现佛身而为说法；\r\n\r\n应以辟支佛身得度者，即现辟支佛身而为说法；\r\n\r\n应以声闻身得度者，即现声闻身而为说法；\r\n\r\n应以梵王身得度者，即现梵王身而为说法；\r\n\r\n应以帝释身得度者，即现帝释身而为说法；\r\n\r\n应以自在天身得度者，即现自在天身而为说法；\r\n\r\n应以大自在天身得度者，即现大自在天身而为说法；\r\n\r\n应以天大将军身得度者，即现天大将军身而为说法；\r\n\r\n应以毗沙门身得度者，即现毗沙门身而为说法；\r\n\r\n应以小王身得度者，即现小王身而为说法；\r\n\r\n应以长者身得度者，即现长者身而为说法；\r\n\r\n应以居士身得度者，即现居士身而为说法；\r\n\r\n应以宰官身得度者，即现宰官身而为说法；\r\n\r\n应以婆罗门身得度者，即现婆罗门身而为说法；\r\n\r\n应以比丘、比丘尼、优婆塞、优婆夷身得度者，即现比丘、比丘尼、优婆塞、优婆夷身而为说法；\r\n\r\n应以长者、居士、宰官、婆罗门妇女身得度者，即现妇女身而为说法；\r\n\r\n应以童男、童女身得度者，即现童男、童女身而为说法；\r\n\r\n应以天、龙、夜叉、乾闼婆、阿修罗、迦楼罗、紧那罗、摩喉罗伽、人、非人等身得度者，即皆现之而为说法；\r\n\r\n应以执金刚神得度者，即现执金刚神而为说法。\r\n\r\n无尽意，是观世音菩萨成就如是功德，以种种形游诸国土度脱众生。是故汝等应当一心供养观世音菩萨。是观世音菩萨摩诃萨，于怖畏急难之中能施无畏，是故此娑婆世界皆号之为施无畏者。」\r\n\r\n无尽意菩萨白佛言：「世尊！我今当供养观世音菩萨。」 即解颈众宝珠、璎珞，价直百千两金，而以与之，作是言：「仁者！受此法施珍宝璎珞。」 时，观世音菩萨不肯受之。\r\n\r\n无尽意复白观世音菩萨言：「仁者！愍我等故，受此璎珞。」\r\n\r\n尔时，佛告观世音菩萨：「当愍此无尽意菩萨及四众、天、龙、夜叉、乾闼婆、阿修罗、迦楼罗、紧那罗、摩喉罗伽、人、非人等故，受是璎珞。」\r\n\r\n即时，观世音菩萨愍诸四众及于天、龙、人、非人等，受其璎珞，分作二分，一分奉释迦牟尼佛，一分奉多宝佛塔。\r\n\r\n无尽意，观世音菩萨有如是自在神力游于娑婆世界。\r\n\r\n尔时，无尽意菩萨 以偈问曰：\r\n\r\n世尊妙相具　我今重问彼\r\n\r\n佛子何因缘　名为观世音\r\n\r\n具足妙相尊　偈答无尽意\r\n\r\n汝听观音行　善应诸方所\r\n\r\n弘誓深如海　历劫不思议\r\n\r\n侍多千亿佛　发大清净愿\r\n\r\n我为汝略说　闻名及见身\r\n\r\n心念不空过　能灭诸有苦\r\n\r\n假使兴害意　推落大火坑\r\n\r\n念彼观音力　火坑变成池\r\n\r\n或漂流巨海　龙鱼诸鬼难\r\n\r\n念彼观音力　波浪不能没\r\n\r\n或在须弥峰　为人所推堕\r\n\r\n念彼观音力　如日虚空住\r\n\r\n或被恶人逐　堕落金刚山\r\n\r\n念彼观音力　不能损一毛\r\n\r\n或值冤贼绕　各执刀加害\r\n\r\n念彼观音力　咸即起慈心\r\n\r\n或遭王难苦　临刑欲寿终\r\n\r\n念彼观音力　刀寻段段坏\r\n\r\n或囚禁枷锁　手足被杻械\r\n\r\n念彼观音力　释然得解脱\r\n\r\n咒诅诸毒药　所欲害身者\r\n\r\n念彼观音力　还著于本人\r\n\r\n或遇恶罗刹　毒龙诸鬼等\r\n\r\n念彼观音力　时悉不敢害\r\n\r\n若恶兽围绕　利牙爪可怖\r\n\r\n念彼观音力　疾走无边方\r\n\r\n蚖蛇及蝮蝎　气毒烟火然\r\n\r\n念彼观音力　寻声自回去\r\n\r\n云雷鼓掣电　降雹澍大雨\r\n\r\n念彼观音力　应时得消散\r\n\r\n众生被困厄　无量苦逼身\r\n\r\n观音妙智力　能救世间苦\r\n\r\n具足神通力　广修智方便\r\n\r\n十方诸国土　无刹不现身\r\n\r\n种种诸恶趣　地狱鬼畜生\r\n\r\n生老病死苦　以渐悉令灭\r\n\r\n真观清净观　广大智慧观\r\n\r\n悲观及慈观　常愿常瞻仰\r\n\r\n无垢清净光　慧日破诸暗\r\n\r\n能伏灾风火　普明照世间\r\n\r\n悲体戒雷震　慈意妙大云\r\n\r\n澍甘露法雨　灭除烦恼焰\r\n\r\n诤讼经官处　怖畏军阵中\r\n\r\n念彼观音力　众冤悉退散\r\n\r\n妙音观世音　梵音海潮音\r\n\r\n胜彼世间音　是故须常念\r\n\r\n念念勿生疑　观世音净圣\r\n\r\n于苦恼死厄　能为作依怙\r\n\r\n具一切功德　慈眼视众生\r\n\r\n福聚海无量　是故应顶礼\r\n\r\n尔时，持地菩萨即从座起，前白佛言：「世尊！若有众生闻是观世音菩萨品自在之业、普门示现神通力者，当知是人功德不少。」\r\n\r\n佛说是普门品时，众中八万四千众生 皆发无等等 阿耨多罗三藐三菩提心。\r\n\r\n------\r\n\r\n回向\r\n\r\n愿以此功德 庄严佛净土\r\n\r\n上报四重恩 下济三途苦\r\n\r\n若有见闻者 悉发菩提心\r\n\r\n尽此一报身 同生极乐国\r\n\r\n\r\n\r\n\r\n\r\n","PSPath":"E:\\素材\\foli\\佛经\\观世音菩萨普门品.txt","PSParentPath":"E:\\素材\\foli\\佛经","PSChildName":"观世音菩萨普门品.txt","PSDrive":"E","PSProvider":"Microsoft.PowerShell.Core\\FileSystem","ReadCount":1}};
